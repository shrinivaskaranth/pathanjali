<div class="chapter" type="prakarana" id="01">
<div class="section" type="sarga" id="01">
<div class="verse" type="shloka" id="">
<div class="versetext">श्रीः ।<br />यतः सर्वाणि भूतानि प्रतिभान्ति स्थितानि च ।<br />यत्रैवोपशमं यान्ति तस्मै सत्यात्मने नमः ॥१॥</div>
</div>
<div class="verse" type="shloka" id="">
<div class="versetext">ज्ञाता ज्ञानं तथा ज्ञेयं द्रष्टा दर्शनदृश्यभूः ।<br />कर्ता हेतुः क्रिया यस्मात्तस्मै ज्ञस्यात्मने नमः ॥२॥</div>
</div>
<div class="verse" type="shloka" id="">
<div class="versetext">स्फुरन्ति सीकरा यस्मादानन्दस्याम्बरेऽवनौ ।<br />सर्वेषां जीवनं तस्मै ब्रह्मानन्दात्मने नमः ॥३॥</div>
</div>
<div class="verse" type="shloka" id="">
<div class="versetext">सुतीक्ष्णो ब्राह्मणः कश्चित्संशयाकृष्टमानसः ।<br />अगस्तेराश्रमं गत्वा मुनिं पप्रच्छ सादरम् ॥४॥</div>
</div>
<div class="verse" type="shloka" id="">
<div class="versetext" type="gadya">सुतीक्ष्ण उवाच ।</div>
<div class="versetext">भगवन्धर्मतत्त्वज्ञ सर्वशास्त्रविनिश्चित ।<br />संशयोऽस्ति महानेकस्त्वमेतं कृपया वद ॥५॥</div>
</div>
<div class="verse" type="shloka" id="">
<div class="versetext">मोक्षस्य कारणं कर्म ज्ञानं वा मोक्षसाधनम् ।<br />उभयं वा विनिश्चित्य एकं कथय कारणम् ॥६॥</div>
</div>
<div class="verse" type="shloka" id="">
<div class="versetext" type="gadya">अगस्तिरुवाच ।</div>
<div class="versetext">उभाभ्यामेव पक्षाभ्यां यथा खे पक्षिणां गतिः ।<br />तथैव ज्ञानकर्मभ्यां जायते परमं पदम् ॥७॥</div>
</div>
<div class="verse" type="shloka" id="">
<div class="versetext">केवलात्कर्मणो ज्ञानान्नहि मोक्षोऽभिजायते ।<br />किंतूभाभ्यां भवेन्मोक्षः साधनं तूभयं विदुः ॥८॥</div>
</div>
<div class="verse" type="shloka" id="">
<div class="versetext">अस्मिन्नर्थे पुरावृत्तमितिहासं वदामि ते ।<br />कारुण्याख्यः पुरा कश्चिद्ब्राह्मणोऽधीतवेदकः ॥९॥</div>
</div>
<div class="verse" type="shloka" id="">
<div class="versetext">अग्निवेश्यस्य पुत्रोऽभूद्वेदवेदाङ्गपारगः ।<br />गुरोरधीतविद्यः सन्नाजगाम गृहं प्रति ॥१०॥</div>
</div>
<div class="verse" type="shloka" id="">
<div class="versetext">तस्थावकर्मकृत्तूष्णीं संशयानो गृहे तदा ।<br />अग्निवेश्यो विलोक्याथ पुत्रं कर्मविवर्जितम् ॥११॥</div>
</div>
<div class="verse" type="shloka" id="">
<div class="versetext">प्राह एतद्वचो निन्द्यं गुरुः पुत्रं हिताय च ।<br />अग्निवेश्य उवाच ।<br />किमेतत्पुत्र कुरुषे पालनं न स्वकर्मणः ॥१२॥</div>
</div>
<div class="verse" type="shloka" id="">
<div class="versetext">अकर्मनिरतः सिद्धिं कथं प्राप्स्यसि तद्वद ।<br />कर्मणोऽस्मान्निवृत्तेः किं कारणं तन्निवेद्यताम् ॥१३॥</div>
</div>
<div class="verse" type="shloka" id="">
<div class="versetext" type="gadya">कारुण्य उवाच ।</div>
<div class="versetext">यावज्जीवमग्निहोत्रं नित्यं संध्यामुपासयेत् ।<br />प्रवृत्तिरूपो धर्मोऽयं श्रुत्या स्मृत्या च चोदितः १४॥</div>
</div>
<div class="verse" type="shloka" id="">
<div class="versetext">न धनेन भवेन्मोक्षः कर्मणा प्रजया न वा ।<br />त्यागमात्रेण किंत्वेके यतयोऽश्नन्ति चामृतम् ॥१५॥</div>
</div>
<div class="verse" type="shloka" id="">
<div class="versetext">इति श्रुत्योर्द्वयोर्मध्ये किं कर्तव्यं मया गुरो ।<br />इति संदिग्धतां गत्वा तूष्णींभूतोऽस्मि कर्मणि १६॥</div>
</div>
<div class="verse" type="shloka" id="">
<div class="versetext" type="gadya">अगस्तिरुवाच ।</div>
<div class="versetext">इत्युक्त्वा तात विप्रोऽसौ कारुण्यो मौनमागतः ।<br />तथाविधं सुतं दृष्ट्वा पुनः प्राह गुरुः सुतम् ॥१७॥</div>
</div>
<div class="verse" type="shloka" id="">
<div class="versetext" type="gadya">अग्निवेश्य उवाच ।</div>
<div class="versetext">शृणु पुत्र कथामेकां तदर्थं हृदयेऽखिलम् ।<br />मत्तोऽवधार्य पुत्र त्वं यथेच्छसि तथा कुरु ॥१८॥</div>
</div>
<div class="verse" type="shloka" id="">
<div class="versetext">सुरुचिर्नाम काचित्स्त्री अप्सरोगणउत्तमा ।<br />उपविष्टा हिमवतः शिखरे शिखिसंवृते ॥१९॥</div>
</div>
<div class="verse" type="shloka" id="">
<div class="versetext">रमन्ते कामसंतप्ताः किन्नर्यो यत्र किन्नरैः ।<br />स्वर्धुन्योघेन संसृष्टे महाघौघविनाशिना ॥२०॥</div>
</div>
<div class="verse" type="shloka" id="">
<div class="versetext">दूतमिन्द्रस्य गच्छन्तमन्तरिक्षे ददर्श सा ।<br />तमुवाच महाभागा सुरुचिश्चाप्सरोवरा ॥२१॥</div>
</div>
<div class="verse" type="shloka" id="">
<div class="versetext" type="gadya">सुरुचिरुवाच ।</div>
<div class="versetext">देवदूत महाभाग कुत आगम्यते त्वया ।<br />अधुना कुत्र गन्तासि तत्सर्वं कृपया वद ॥२२॥</div>
</div>
<div class="verse" type="shloka" id="">
<div class="versetext" type="gadya">देवदूत उवाच ।</div>
<div class="versetext">साधु पृष्टं त्वया सुभ्रु यथावत्कथयामि ते ।<br />अरिष्टनेमी राजर्षिर्दत्त्वा राज्यं सुताय वै ॥२३॥</div>
</div>
<div class="verse" type="shloka" id="">
<div class="versetext">वीतरागः स धर्मात्मा निर्ययौ तपसे वनम् ।<br />तपश्चरत्यसौ राजा पर्वते गन्धमादने ॥२४॥</div>
</div>
<div class="verse" type="shloka" id="">
<div class="versetext">कार्यं कृत्वा मया तत्र तत आगम्यतेऽधुना ।<br />गन्तास्मि पार्श्वे शक्रस्य तं वृत्तान्तं निवेदितुम् २५॥</div>
</div>
<div class="verse" type="shloka" id="">
<div class="versetext" type="gadya">अप्सरा उवाच ।</div>
<div class="versetext">वृत्तान्तः कोऽभवत्तत्र कथयस्व मम प्रभो ।<br />प्रष्टुकामा विनीतास्मि नोद्वेगं कर्तुमर्हसि ॥२६॥</div>
</div>
<div class="verse" type="shloka" id="">
<div class="versetext" type="gadya">देवदूत उवाच ।</div>
<div class="versetext">शृणु भद्रे यथावृत्तं विस्तरेण वदामि ते ।<br />तस्मिन्राज्ञि वने तत्र तपश्चरति दुस्तरम् ॥२७॥</div>
</div>
<div class="verse" type="shloka" id="">
<div class="versetext">इत्यहं देवराजेन सुभ्रूराज्ञापितस्तदा ।<br />दूत त्वं तत्र गच्छाशु गृहीत्वेदं विमानकम्॥२८॥</div>
</div>
<div class="verse" type="shloka" id="">
<div class="versetext">अप्सरोगणसंयुक्तं नानावादित्रशोभितम् ।<br />गन्धर्वसिद्धयक्षैश्च किन्नराद्यैश्च शोभितम् ॥२९॥</div>
</div>
<div class="verse" type="shloka" id="">
<div class="versetext">तालवेणुमृदङ्गादि पर्वते गन्धमादने ।<br />नानावृक्षसमाकीर्णे गत्वा तस्मिन्गिरौ शुभे ॥३०॥</div>
</div>
<div class="verse" type="shloka" id="">
<div class="versetext">अरिष्टनेमिं राजानं दूतारोप्य विमानके ।<br />आनय स्वर्गभोगाय नगरीममरावतीम् ॥३१॥</div>
</div>
<div class="verse" type="shloka" id="">
<div class="versetext" type="gadya">दूत उवाच ।</div>
<div class="versetext">इत्याज्ञां प्राप्य शक्रस्य गृहीत्वा तद्विमानकम् ।<br />सर्वोपस्करसंयुक्तं तस्मिन्नद्रावहं ययौ ॥३२॥</div>
</div>
<div class="verse" type="shloka" id="">
<div class="versetext">आगत्य पर्वते तस्मिन्राज्ञो गत्वाऽऽश्रमं मया ।<br />निवेदिता महेन्द्रस्य सर्वाज्ञाऽरिष्टनेमये ॥३३॥</div>
</div>
<div class="verse" type="shloka" id="">
<div class="versetext">इति मद्वचनं श्रुत्वा संशयानोऽवदच्छुभे ।<br />राजोवाच ।<br />प्रष्टुमिच्छामि दूत त्वां तन्मे त्वं वक्तुमर्हसि ॥३४॥</div>
</div>
<div class="verse" type="shloka" id="">
<div class="versetext">गुणा दोषाश्च के तत्र स्वर्गे वद ममाग्रतः ।<br />ज्ञात्वा स्थितिं तु तत्रत्यां करिष्येऽहं यथारुचि ॥३५॥</div>
</div>
<div class="verse" type="shloka" id="">
<div class="versetext" type="gadya">दूत उवाच ।</div>
<div class="versetext">स्वर्गे पुण्यस्य सामग्र्या भुज्यते परमं सुखम् ।<br />उत्तमेन तु पुण्येन प्राप्नोति स्वर्गमुत्तमम् ॥३६॥</div>
</div>
<div class="verse" type="shloka" id="">
<div class="versetext">मध्यमेन तथा मध्यः स्वर्गो भवति नान्यथा ।<br />कनिष्ठेन तु पुण्येन स्वर्गो भवति तादृशः ॥३७॥</div>
</div>
<div class="verse" type="shloka" id="">
<div class="versetext">परोत्कर्षासहिष्णुत्वं स्पर्धा चैव समैश्च तैः ।<br />>कनिष्ठेषु च संतोषो यावत्पुण्यक्षयो भवेत् ॥३८॥</div>
</div>
<div class="verse" type="shloka" id="">
<div class="versetext">क्षीणे पुण्ये विशन्त्येतं मर्त्यलोकं च मानवाः ।<br />>इत्यादिगुणदोषाश्च स्वर्गे राजन्नवस्थिताः ॥३९॥</div>
</div>
<div class="verse" type="shloka" id="">
<div class="versetext">इति श्रुत्वा वचो भद्रे स राजा प्रत्यभाषत ।<br />राजोवाच ।<br />नेच्छामि देवदूताहं स्वर्गमीदृग्विधं फलम् ॥४०॥</div>
</div>
<div class="verse" type="shloka" id="">
<div class="versetext">अतः परं महोग्रं च तपः कृत्वा कलेवरम् ।<br />त्यक्ष्याम्यहमशुद्धं हि जीर्णां त्वचमिवोरगः ॥४१॥</div>
</div>
<div class="verse" type="shloka" id="">
<div class="versetext">देवदूत विमानेदं गृहीत्वा त्वं यथागतः ।<br />>तथा गच्छ महेन्द्रस्य संनिधौ त्वं नमोऽस्तु ते ॥४२॥</div>
</div>
<div class="verse" type="shloka" id="">
<div class="versetext" type="gadya">देवदूत उवाच ।</div>
<div class="versetext">इत्युक्तोऽहं गतो भद्रे शक्रस्याग्रे निवेदितुम ।<br />यथावृत्तं निवेद्याथ महदाश्चर्यतां गतः ॥४३॥</div>
</div>
<div class="verse" type="shloka" id="">
<div class="versetext">पुनः प्राह महेन्द्रो मां श्लक्ष्णं मधुरया गिरा ।<br />इन्द्र उवाच ।<br />दूत गच्छ पुनस्तत्र तं राजानं नयाश्रमम् ॥४४॥</div>
</div>
<div class="verse" type="shloka" id="">
<div class="versetext">वाल्मीकेर्ज्ञाततत्त्वस्य स्वबोधार्थं विरागिणम् ।<br />संदेशं मम वाल्मीकेर्महर्षेस्त्वं निवेदय ॥४५॥</div>
</div>
<div class="verse" type="shloka" id="">
<div class="versetext">महर्षे त्वं विनीताय राज्ञेऽस्मै वीतरागिणे ।<br />नस्वर्गमिच्छते तत्त्वं प्रबोधय महामुने ॥४६॥</div>
</div>
<div class="verse" type="shloka" id="">
<div class="versetext">तेन संसारदुःखार्तो मोक्षमेष्यति च क्रमात् ।<br />इत्युक्त्वा देवराजेन प्रेषितोऽहं तदन्तिके ॥४७॥</div>
</div>
<div class="verse" type="shloka" id="">
<div class="versetext">मयागत्य पुनस्तत्र राजा वल्मीकजन्मने ।<br />निवेदितो महेन्द्रस्य राज्ञा मोक्षस्य साधनम् ॥४८॥</div>
</div>
<div class="verse" type="shloka" id="">
<div class="versetext">ततो वल्मीकजन्मासौ राजानं समपृच्छत ।<br />>अनामयमतिप्रीत्या कुशलप्रश्नवार्तया ॥४९॥</div>
</div>
<div class="verse" type="shloka" id="">
<div class="versetext" type="gadya">राजोवाच ।</div>
<div class="versetext">भगवन्धर्मतत्त्वज्ञ ज्ञातज्ञेय विदांवर ।<br />कृतार्थोऽहं भवद्दृष्ट्या तदेव कुशलं मम ॥५०॥</div>
</div>
<div class="verse" type="shloka" id="">
<div class="versetext">भगवन्प्रष्टुमिच्छामि तदविघ्नेन मे वद ।<br />>संसारबन्धदुःखार्तेः कथं मुञ्चामि तद्वद ॥५१॥</div>
</div>
<div class="verse" type="shloka" id="">
<div class="versetext" type="gadya">वाल्मीकिरुवाच ।</div>
<div class="versetext">श्रृणु राजन्प्रवक्ष्यामि रामायणमखण्डितम् ।<br />श्रुत्वावधार्य यत्नेन जीवन्मुक्तो भविष्यसि ॥५२॥</div>
</div>
<div class="verse" type="shloka" id="">
<div class="versetext">वसिष्ठरामसंवादं मोक्षोपायकथां शुभाम ।<br />ज्ञातस्वभावो राजेन्द्र वदामि श्रूयतां बुध ॥५३॥</div>
</div>
<div class="verse" type="shloka" id="">
<div class="versetext" type="gadya">राजोवाच ।</div>
<div class="versetext">को रामः कीदृशः कस्य बद्धो वा मुक्त एव वा ।<br />एतन्मे निश्चितं ब्रूहि ज्ञानं तत्त्वविदां वर ॥५४॥</div>
</div>
<div class="verse" type="shloka" id="">
<div class="versetext" type="gadya">वाल्मीकिरुवाच ।</div>
<div class="versetext">शापव्याजवशादेव राजवेषधरो हरिः ।<br />आहृताज्ञानसंपन्नः किंचिज्ज्ञोऽसौ भवत्प्रभुः ॥५५॥</div>
</div>
<div class="verse" type="shloka" id="">
<div class="versetext" type="gadya">राजोवाच ।</div>
<div class="versetext">चिदानन्दस्वरूपे हि रामे चैतन्यविग्रहे ।<br />शापस्य कारणं ब्रूहि कः शप्ता चेति मे वद ॥५६॥</div>
</div>
<div class="verse" type="shloka" id="">
<div class="versetext" type="gadya">वाल्मीकिरुवाच ।</div>
<div class="versetext">सनत्कुमारो निष्काम अवसद्ब्रह्मसद्मनि ।<br />वैकुण्ठादागतो विष्णुस्त्रैलोक्याधिपतिः प्रभुः ॥५७॥</div>
</div>
<div class="verse" type="shloka" id="">
<div class="versetext">ब्रह्मणा पूजितस्तत्र सल्यलोकनिवासिभिः ।<br />विना कुमारं तं दृष्ट्रा ह्युवाच प्रभुरीश्वरः ॥५८॥</div>
</div>
<div class="verse" type="shloka" id="">
<div class="versetext">सनत्कुमार स्तब्धोऽसि निष्कामो गर्वचेष्टया ।<br />अतस्त्वं भव कामार्तः शरजन्मेति नामतः ॥५९॥</div>
</div>
<div class="verse" type="shloka" id="">
<div class="versetext">तेनापि शापितो विष्णुः सर्वज्ञत्वं तवास्ति यत् ।<br />>किंचित्कालं हि तत्त्यक्त्वा त्वमज्ञानी भविष्यसि ॥६०॥</div>
</div>
<div class="verse" type="shloka" id="">
<div class="versetext">भृगुर्भार्यां हतां दृष्ट्रा ह्युवाच क्रोधमूर्च्छितः ।<br />>विष्णो तवापि भार्याया वियोगो हि भविष्यति ६१॥</div>
</div>
<div class="verse" type="shloka" id="">
<div class="versetext">वृन्दया शापितो विष्णुश्छलनं यत्त्वया कृतम् ।<br />अतस्त्वं स्त्रीवियोगं तु वचनान्मम यास्यसि ॥६२॥</div>
</div>
<div class="verse" type="shloka" id="">
<div class="versetext">भार्या हि देवदत्तस्य पयोष्णीतीरसँस्थिता ।<br />नृसिंहवेषधृग्विष्णुं दृष्ट्वा पञ्चत्वमागता ॥६३॥</div>
</div>
<div class="verse" type="shloka" id="">
<div class="versetext">तेन शप्तो हि नृहरिर्दुःखार्तः स्त्रीवियोगतः ।<br />>तवापि भार्यया सार्धं वियोगो हि भविष्यति ॥६४॥</div>
</div>
<div class="verse" type="shloka" id="">
<div class="versetext">भृगुणैवं कुमारेण शापितो देवशर्मणा ।<br />वृन्दया शापितो विष्णुस्तेन मानुष्यतां गतः ॥६५||</div>
</div>
<div class="verse" type="shloka" id="">
<div class="versetext">एतत्ते कथितं सर्वे शापव्याजस्य कारणम् ।<br />>इदानीं वच्मि तत्सर्वे सावधानमतिः शृणु ॥६६॥</div>
</div>
<div class="authorline">इत्यार्षे श्रीमद्वासिष्ठमहारामायणे वाल्मीकीये देवदूतोक्ते मोक्षोपाये द्वत्रिंशत्साहस्र्यां संहितायां वैराग्यप्रकरणे सूत्रपातनको नाम प्रथमः सर्गः ॥१॥</div>
</div>

<div class="section" type="sarga" id="02">
<div class="verse" type="shloka" id="">
<div class="versetext">दिवि भूमौ तथाकाशे बहिरन्तश्च मे विभुः ।<br />यो विभात्यवभासात्मा तस्मै सर्वात्मने नमः ॥१॥</div>
</div>
<div class="verse" type="shloka" id="">
<div class="versetext" type="gadya">वाल्मीकिरुवाच ।</div>
<div class="versetext">अहं बद्धो विमुक्तः स्यामिति यस्यास्ति निश्चयः ।<br />नात्यन्तमज्ञो नोत ज्ञः सोऽस्मिञ्छास्त्रेऽधिकारवान् ॥२॥</div>
</div>
<div class="verse" type="shloka" id="">
<div class="versetext">कथोपायान्विचार्यादौ मोक्षोपायानिमानथ ।<br />यो विचारयति प्राज्ञो न स भूयोऽभिजायते ॥३॥</div>
</div>
<div class="verse" type="shloka" id="">
<div class="versetext">अस्मिन्रामायणे रामकथोपायान्महाबलान् ।<br />एतांस्तु प्रथमं कृत्वा पुराहमरिमर्दन ॥४॥</div>
</div>
<div class="verse" type="shloka" id="">
<div class="versetext">शिष्यायास्मि विनीताय भरद्वाजाय धीमते ।<br />एकाग्रो दत्तवांस्तस्मै मणिमब्धिरिवार्थिने ॥५॥</div>
</div>
<div class="verse" type="shloka" id="">
<div class="versetext">तत एते कथोपाया भरद्वाजेन धीमता ।<br />कस्मिंश्चिन्मेरुगहने ब्रह्मणोऽग्र उदाहृताः ॥</div>
</div>
<div class="verse" type="shloka" id="">
<div class="versetext">अथास्य तुष्टो भगवान्ब्रह्मा लोकपितामहः ।<br />वरं पुत्र गृहाणेति तमुवाच महाशयः ॥७॥</div>
</div>
<div class="verse" type="shloka" id="">
<div class="versetext" type="gadya">भरद्वाज उवाच ।</div>
<div class="versetext">भगवन्भूतभव्येश वरोऽयं मेऽद्य रोचते ।<br />येनेयं जनता दुःखान्मुच्यते तदुदाहर ॥८॥</div>
</div>
<div class="verse" type="shloka" id="">
<div class="versetext" type="gadya">श्रीब्रह्मोवाच ।</div>
<div class="versetext">गुरुं वाल्मीकिमत्राशु प्रार्थयस्व प्रयत्नतः ।<br />तेनेदं यत्समारब्धं रामायणमनिन्दितम् ॥९॥</div>
</div>
<div class="verse" type="shloka" id="">
<div class="versetext">तस्मिञ्छ्रुते नरो मोहात्समग्रात्संतरिष्यति ।<br />सेतुनेवाम्बुधेः पारमपारगुणशालिना॥। १०॥</div>
</div>
<div class="verse" type="shloka" id="">
<div class="versetext" type="gadya">श्रीवाल्मीकिरुवाच ।</div>
<div class="versetext">इत्युक्त्वा स भरद्वाजं परमेष्ठी मदाश्रमम् ।<br />अभ्यागच्छत्समं तेन भरद्वाजेन भूतकृत्॥११॥</div>
</div>
<div class="verse" type="shloka" id="">
<div class="versetext">तूर्णं संपूजितो देवः सोऽर्घ्यपाद्यादिना मया ।<br />अवोचन्मां महासत्त्वः सर्वभूतहिते रतः ॥१२॥</div>
</div>
<div class="verse" type="shloka" id="">
<div class="versetext">रामस्वभावकथनादस्माद्वरमुने त्वया ।<br />नोद्वेगात्स परित्याज्य आसमाप्तेरनिन्दितात् ॥१३॥</div>
</div>
<div class="verse" type="shloka" id="">
<div class="versetext">ग्रन्थेनानेन लोकोऽयमस्मात्संसारसंकटात् ।<br />समुत्तरिष्यति क्षिप्रं पोतेनेवाशु सागरात्॥१४॥</div>
</div>
<div class="verse" type="shloka" id="">
<div class="versetext">वक्तुं तदेवमेवार्थमहमागतवानयम् ।<br />कुरु लोकहितार्थं त्वं शास्त्रमित्युक्तवानजः ॥१५॥</div>
</div>
<div class="verse" type="shloka" id="">
<div class="versetext">मम पुण्याश्रमात्तस्मात्क्षणादन्तर्द्धिमागतः ।<br />मुहूर्ताभ्युत्थितः प्रोच्चैस्तरङ्ग इव वारिणः ॥१६॥</div>
</div>
<div class="verse" type="shloka" id="">
<div class="versetext">तस्मिन्प्रयाते भगवत्यहं विस्मयमागतः ।<br />पुनस्तत्र भरद्वाजमपृच्छं स्वस्थया धिया ॥१७॥</div>
</div>
<div class="verse" type="shloka" id="">
<div class="versetext">किमेतद्ब्रह्मणा प्रोक्तं भरद्वाज वदाशु मे ।<br />इत्युक्तेन पुनः प्रोक्तं भरद्वाजेन तेन मे ॥१८॥</div>
</div>
<div class="verse" type="shloka" id="">
<div class="versetext" type="gadya">भरद्वाज उवाच ।</div>
<div class="versetext">एतदुक्तं भगवता यथा रामायणं कुरु ।<br />सर्वलोकहितार्थाय संसारार्णवतारकम् ॥१९॥</div>
</div>
<div class="verse" type="shloka" id="">
<div class="versetext">मह्यं च भगवन्ब्रूहि कथं संसारसंकटे ।<br />रामो व्यवहृतो ह्यस्मिन्भरतश्च महामनाः ॥२०॥</div>
</div>
<div class="verse" type="shloka" id="">
<div class="versetext">शत्रुघ्नो लक्ष्मणश्चापि सीता चापि यशस्विनी ।<br />रामानुयायिनस्ते वा मन्त्रिपुत्रा महाधियः ॥२१॥</div>
</div>
<div class="verse" type="shloka" id="">
<div class="versetext">निर्दुःखितां यथैते नु प्राप्तास्तद्ब्रूहि मे स्फुटम् ।<br />तथैवाहं भविष्यामि ततो जनतया सह ॥२२॥</div>
</div>
<div class="verse" type="shloka" id="">
<div class="versetext">भरद्वाजेन राजेन्द्र वदेत्युक्तोऽस्मि सादरम् ।<br />तदा कर्तुं विभोराज्ञामहं वक्तुं प्रवृत्तवान् ॥२३॥</div>
</div>
<div class="verse" type="shloka" id="">
<div class="versetext">शृणु वत्स भरद्वाज यथापृष्टं वदामि ते ।<br />श्रुतेन येन संमोहमलं दूरे करिष्यसि ॥२४॥</div>
</div>
<div class="verse" type="shloka" id="">
<div class="versetext">तथा व्यवहर प्राज्ञ यथा व्यवहृतः सुखी ।<br />सर्वासंसक्तया बुद्ध्या रामो राजीवलोचनः ॥२५॥</div>
</div>
<div class="verse" type="shloka" id="">
<div class="versetext">लक्ष्मणो भरतश्चैव शत्रुघ्नश्च महामनाः ।<br />कौसल्या च सुमित्रा च सीता दशरथस्तथा ॥२६॥</div>
</div>
<div class="verse" type="shloka" id="">
<div class="versetext">कृतास्त्रश्चाऽविरोधश्च बोधपारमुपागताः ।<br />वसिष्ठो वामदेवश्च मन्त्रिणोऽष्टौ तथेतरे ॥२७॥</div>
</div>
<div class="verse" type="shloka" id="">
<div class="versetext">धृष्टिर्जयन्तो भासश्च सत्यो विजय एव च ।<br />विभीषणः सुषेणश्च हनुमानिन्द्रजित्तथा ॥२८॥</div>
</div>
<div class="verse" type="shloka" id="">
<div class="versetext">एतेऽष्टौ मन्त्रिणः प्रोक्ताः समनीरागचेतसः ।<br />जीवन्मुक्ता महात्मानो यथाप्राप्तानुवर्तिनः ॥२९॥</div>
</div>
<div class="verse" type="shloka" id="">
<div class="versetext">एतैर्यथा हुतं दत्तं गृहीतमुषितं स्मृतम् ।<br />तथा चेद्वर्तसे पुत्र मुक्त एवासि संकटात् ॥३०॥</div>
</div>
<div class="verse" type="shloka" id="">
<div class="versetext">अपारसंसारसमुद्रपाती<br />लब्ध्वा परां युक्तिमुदारसत्त्वः ।<br />न शोकमायाति न दैन्यमेति<br />गतज्वरस्तिष्ठति नित्यतृप्तः ॥३१॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे सूत्रपातनको नाम द्वितीयः सर्गः ॥२॥</div>
</div>

<div class="section" type="sarga" id="03">
<div class="verse" type="shloka" id="">
<div class="versetext" type="gadya">भरद्वाज उवाच ।</div>
<div class="versetext">जीवन्मुक्तस्थितिं व्रह्मन्कृत्वा राघवमादितः ।<br />क्रमात्कथय मे नित्यं भविष्यामि सुखी यथा ॥१॥</div>
</div>
<div class="verse" type="shloka" id="">
<div class="versetext" type="gadya">श्रीवाल्मीकिरुवाच ।</div>
<div class="versetext">भ्रमस्य जागतस्यास्य जातस्याकाशवर्णवत् ।<br />अपुनःस्मरणं मन्ये साधो विस्मरणं वरम् ॥२॥</div>
</div>
<div class="verse" type="shloka" id="">
<div class="versetext">दृश्यात्यन्ताभावबोधं विना तन्नानुभूयते ।<br />कदाचित्केनचिन्नाम स्वबोधोऽन्विष्यतामतः ॥३॥</div>
</div>
<div class="verse" type="shloka" id="">
<div class="versetext">स चेह संभवत्येव तदर्थमिदमाततम् ।<br />शास्त्रमाकर्णयसि चेत्तत्त्वमाप्स्यसि नान्यथा ॥४॥</div>
</div>
<div class="verse" type="shloka" id="">
<div class="versetext">जगद्भ्रमोऽयं दृश्योऽपि नास्त्येवेत्यनुभूयते ।<br />वर्णो व्योम्न इवाखेदाद्विचारेणामुनाऽनघ ॥५॥</div>
</div>
<div class="verse" type="shloka" id="">
<div class="versetext">दृश्यं नास्तीति बोधेन मनसो दृश्यमार्जनम् ।<br />संपन्नं चेत्तदुत्पन्ना परा निर्वाणनिर्वृतिः ॥६॥</div>
</div>
<div class="verse" type="shloka" id="">
<div class="versetext">अन्यथा शास्त्रगर्तेषु लुठतां भवतामिह ।<br />भवत्यकृत्रिमाज्ञानां कल्पैरपि न निर्वृतिः ॥७॥</div>
</div>
<div class="verse" type="shloka" id="">
<div class="versetext">अशेषेण परित्यागो वासनानां य उत्तमः ।<br />मोक्षं इत्युच्यते ब्रह्मन्स एव विमलक्रमः ॥८॥</div>
</div>
<div class="verse" type="shloka" id="">
<div class="versetext">क्षीणायां वासनायां तु चेतो गलति सत्वरम् ।<br />क्षीणायां शीतसंतत्यां ब्रह्मन्हिमकणो यथा ॥९॥</div>
</div>
<div class="verse" type="shloka" id="">
<div class="versetext">अयं वासनया देहो ध्रियते भूतपञ्जरः ।<br />तनुनान्तर्निविष्टेन मुक्तौघस्तन्तुना यथा ॥१०॥</div>
</div>
<div class="verse" type="shloka" id="">
<div class="versetext">वासना द्विविधा प्रोक्ता शुद्धा च मलिना तथा ।<br />मलिना जन्मनो हेतुः शुद्धा जन्मविनाशिनी ॥११॥</div>
</div>
<div class="verse" type="shloka" id="">
<div class="versetext">अज्ञानसुघनाकारा घनाहंकारशालिनी ।<br />पुनर्जन्मकरी प्रोक्ता मलिना वासना बुधैः ॥१२॥</div>
</div>
<div class="verse" type="shloka" id="">
<div class="versetext">पुनर्जन्माङ्कुरं त्यक्त्वा स्थिता संभृष्टबीजवत् ।<br />देहार्थं ध्रियते ज्ञातज्ञेया शुद्धेति चोच्यते ॥१३॥</div>
</div>
<div class="verse" type="shloka" id="">
<div class="versetext">अपुनर्जन्मकरणी जीवन्मुक्तेषु देहिषु ।<br />वासना विद्यते शुद्धा देहे चक्र इव भ्रमः ॥१४॥</div>
</div>
<div class="verse" type="shloka" id="">
<div class="versetext">ये शुद्धवासना भूयो न जन्मानर्थभाजनम् ।<br />ज्ञातज्ञेयास्त उच्यन्ते जीवन्मुक्ता महाधियः ॥१५॥</div>
</div>
<div class="verse" type="shloka" id="">
<div class="versetext">जीवन्मुक्तिपदं प्राप्तो यथा रामो महामतिः ।<br />तत्तेऽहं शृणु वक्ष्याभि जरामरणशान्तये ॥१६॥</div>
</div>
<div class="verse" type="shloka" id="">
<div class="versetext">भरद्वाज महाबुद्धे रामक्रममिमं शुभम् ।<br />शृणु वक्ष्यामि तेनैव सर्वं ज्ञास्यसि सर्वदा ॥१७॥</div>
</div>
<div class="verse" type="shloka" id="">
<div class="versetext">विद्यागृहाद्विनिष्क्रम्य रामो राजीवलोचनः ।<br />दिवसान्यनयद्गेहे लीलाभिरकुतोभयः ॥१८॥</div>
</div>
<div class="verse" type="shloka" id="">
<div class="versetext">अथ गच्छति काले तु. पालयत्यवनिं नृपे ।<br />प्रजासु वीतशोकासु स्थितासु विगतज्वरम् ॥१९॥</div>
</div>
<div class="verse" type="shloka" id="">
<div class="versetext">तीर्थपुण्याश्रमश्रेणीर्द्रष्टुमुत्कण्ठितं मनः ।<br />रामस्याभूद्भृशं तत्र कदाचिद्गुणशालिनः ॥२०॥</div>
</div>
<div class="verse" type="shloka" id="">
<div class="versetext">राघवश्चिन्तयित्वैवमुपेत्य चरणौ पितुः ।<br />हंसः पद्माविव नवौ जग्राह नखकेसरौ ॥२१॥</div>
</div>
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">तीर्थानि देवसद्मानि वनान्यायतनानि च ।<br />द्रष्टुमुत्कण्ठितं तात ममेदं नाथ मानसम् ॥२२॥</div>
</div>
<div class="verse" type="shloka" id="">
<div class="versetext">तदेतामर्थितां पूर्वां सफलां कर्तुमर्हसि ।<br />न सोऽस्ति भुवने नाथ त्वया योऽर्थी न मानितः ॥२३॥</div>
</div>
<div class="verse" type="shloka" id="">
<div class="versetext">इति संप्रार्थितो राजा वसिष्ठेन समं तदा ।<br />विचार्यामुञ्चदेवैनं रामं प्रथममर्थिनम् ॥२४॥</div>
</div>
<div class="verse" type="shloka" id="">
<div class="versetext">शुभे नक्षत्रदिवसे भ्रातृभ्यां सह राघवः ।<br />मङ्गलालंकृतवपुः कृतस्वस्त्ययनो द्विजैः ॥२५॥</div>
</div>
<div class="verse" type="shloka" id="">
<div class="versetext">वसिष्ठप्रहितैर्विप्रैः शास्त्रज्ञैश्च समन्वितः ।<br />स्निग्धैः कतिपयैरेव राजपुत्रवरैः सह ॥२६॥</div>
</div>
<div class="verse" type="shloka" id="">
<div class="versetext">अम्बाभिर्विहिताशीभिरालिङ्ग्यालिङ्ग्य भूषितः ।<br />निरगात्स्वगृहात्तस्मात्तीर्थयात्रार्थमुद्यतः ॥२७॥</div>
</div>
<div class="verse" type="shloka" id="">
<div class="versetext">निर्गतः स्वपुरात्पौरैस्तूर्यघोषेण वादितः ।<br />पीयमानः पुरस्त्रीणां नेत्रैर्भृङ्गौघभङ्गुरैः ॥२८॥</div>
</div>
<div class="verse" type="shloka" id="">
<div class="versetext">ग्रामीणललनालोलहस्तपद्मापनोदितैः ।<br />लाजवर्षैर्विकीर्णात्मा हिमैरिव हिमाचलः ॥२९॥</div>
</div>
<div class="verse" type="shloka" id="">
<div class="versetext">आवर्जयन्विप्रगणान्परिशृण्वन्प्रजाशिषः ।<br />आलोकयन्दिगन्तांश्च परिचक्राम जाङ्गलान् ॥३०॥</div>
</div>
<div class="verse" type="shloka" id="">
<div class="versetext">अथारभ्य स्वकात्तस्मात्क्रमात्कोशलमण्डलात् ।<br />स्नानदानतपोध्यानपूर्वकं स ददर्श ह ॥३१॥</div>
</div>
<div class="verse" type="shloka" id="">
<div class="versetext">नदीतीराणि पुण्यानि वनान्यायतनानि च ।<br />जङ्गलानि जनान्तेषु तटान्यब्धिमहीभृताम् ॥३२॥</div>
</div>
<div class="verse" type="shloka" id="">
<div class="versetext">मन्दाकिनीमिन्दुनिभां कालिन्दीं चोत्पलामलाम् ।<br />सरस्वतीं शतद्रूं च चन्द्रभागामिरावतीम् ॥३३॥</div>
</div>
<div class="verse" type="shloka" id="">
<div class="versetext">वेणीं च कृष्णवेणीं च निर्विन्ध्यां सरयूं तथा ।<br />चर्मण्वतीं वितस्तां च विपाशां बाहुदामपि ॥३४॥</div>
</div>
<div class="verse" type="shloka" id="">
<div class="versetext">प्रयागं नैमिषं चैव धर्मारण्यं गयां तथा ॥</div>
</div>
<div class="verse" type="shloka" id="">
<div class="versetext">वाराणसीं श्रीगिरिं च केदारं पुष्करं तथा ॥३५॥</div>
</div>
<div class="verse" type="shloka" id="">
<div class="versetext">मानसं च क्रमसरस्तथैवोत्तरमानसम् ।<br />वडवावदनं चैव तीर्थवृन्दं स सादरम्॥३६॥</div>
</div>
<div class="verse" type="shloka" id="">
<div class="versetext">अग्नितीर्थं महातीर्थमिन्द्रद्युम्नसरस्तथा ॥</div>
</div>
<div class="verse" type="shloka" id="">
<div class="versetext">सरांसि सरितश्चैव तथा नदह्रदावलीम्॥३७॥</div>
</div>
<div class="verse" type="shloka" id="">
<div class="versetext">स्वामिनं कार्तिकेयं च शालग्रामं हरिं तथा ।<br />स्थानानि च चतुःषष्टिं हरेरथ हरस्य च ॥३८॥</div>
</div>
<div class="verse" type="shloka" id="">
<div class="versetext">नानाश्चर्यविचित्राणि चतुरब्धितटानि च ।<br />विन्ध्यमन्दरकुञ्जांश्च कुलशैलस्थलानि च ॥३९॥</div>
</div>
<div class="verse" type="shloka" id="">
<div class="versetext">राजर्षीणां च महतां ब्रह्मर्षीणां तथैव च ।<br />देवानां ब्राह्मणानां चे पावनानाश्रमाञ्छुभान् ॥४०॥</div>
</div>
<div class="verse" type="shloka" id="">
<div class="versetext">भूयोभूयः स बभ्राम भ्रातृभ्यां सह मानदः ।<br />चतुर्ष्वपि दिगन्तेषु सर्वानेव महीतटान् ॥४१॥</div>
</div>
<div class="verse" type="shloka" id="">
<div class="versetext">अमरकिन्नरमानवमानितः<br />समवलोक्य महीमखिलामिमाम् ।<br />उपययौ स्वगृहं रघुनन्दनो<br />विहृतदिक् शिवलोकमिवेश्वरः ॥४४॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे तीर्थयात्राकरणं नाम तृतीयः सर्गः॥३॥</div>
</div>

<div class="section" type="sarga" id="04">
<div class="verse" type="shloka" id="">
<div class="versetext" type="gadya">श्रीवाल्मीकिरुवाच ।</div>
<div class="versetext">रामः पुष्पाञ्जलिव्रातैर्विकीर्णः पुरवासिभिः ।<br />प्रविवेश गृहं श्रीमाञ्जयन्तो विष्टपं यथा ॥१॥</div>
</div>
<div class="verse" type="shloka" id="">
<div class="versetext">प्रणनामाथ पितरं वसिष्ठं भ्रातृबान्धवान् ।<br />ब्राह्मणान्कुलवृद्धांश्च राघवः प्रथमागतः ॥२॥</div>
</div>
<div class="verse" type="shloka" id="">
<div class="versetext">सुहृद्भिर्भ्रातृभिश्चैव पित्रा द्विजगणेन च ।<br />मुहुरालिङ्गिताचारो राघवो न ममौ मुदा ॥।<br />तस्मिन्गृहे दाशरथेः प्रियप्रकथनैर्मिथः ।<br />जुघूर्णुर्मधुरैराशा मृदुवंशस्तनैरिव ॥। ४॥</div>
</div>
<div class="verse" type="shloka" id="">
<div class="versetext">बभूवाथ दिनान्यष्टौ रामागमन उत्सवः ।<br />सुखं मत्तजनोन्मुक्तकलकोलाहलाकुलः ॥५॥</div>
</div>
<div class="verse" type="shloka" id="">
<div class="versetext">उवास स सुखं गेहे ततः प्रभृति राघवः ।<br />वर्णयन्विविधाकारान्देशाचारानितस्ततः ॥६॥</div>
</div>
<div class="verse" type="shloka" id="">
<div class="versetext">प्रातरुत्थाय रामोऽसौ कृत्वा संध्यां यथाविधि ॥</div>
</div>
<div class="verse" type="shloka" id="">
<div class="versetext">सभासंस्थं ददर्शेन्द्रसमं स्वपितरं तथा ॥७॥</div>
</div>
<div class="verse" type="shloka" id="">
<div class="versetext">कथाभिः सुविचित्राभिः स वसिष्ठादिभिः सह ।<br />स्थित्वा दिनचतुर्भागं ज्ञानगर्भाभिरादृतः ॥८॥</div>
</div>
<div class="verse" type="shloka" id="">
<div class="versetext">जगाम पित्रानुज्ञातो महत्या सेनयावृतः ।<br />वराहमहिषाकीर्णं वनमाखेटकेच्छया ॥९॥</div>
</div>
<div class="verse" type="shloka" id="">
<div class="versetext">तत आगत्य सदने कृत्वा स्नानादिकं क्रमम् ।<br />समित्रबान्धवो भुक्त्वा निनाय ससुहृन्निशाम् ॥१०॥</div>
</div>
<div class="verse" type="shloka" id="">
<div class="versetext">एवंप्रायदिनाचारो भ्रातृभ्यां सह राघवः ।<br />आगत्य तीर्थयात्रायाः समुवास पितुर्गृहे ॥११॥</div>
</div>
<div class="verse" type="shloka" id="">
<div class="versetext">नृपतिसंव्यवहारमनोज्ञया<br />सुजनचेतसि चन्द्रिकयानया ।<br />परिनिनाय दिनानि स चेष्टया<br />स्तुतसुधारसपेशलयाऽनघ ॥१२॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे दिवसव्यवहारनिरूपणं नाम चतुर्थः सर्गः ॥४॥</div>
</div>

<div class="section" type="sarga" id="05">
<div class="verse" type="shloka" id="">
<div class="versetext" type="gadya">श्रीवाल्मीकिरुवाच ।</div>
<div class="versetext">अथोनषोडशे वर्षे वर्तमाने रघूद्वहे ।<br />रामानुयायिनि तथा शत्रुघ्ने लक्ष्मणेऽपि च ॥१॥</div>
</div>
<div class="verse" type="shloka" id="">
<div class="versetext">भरते संस्थिते नित्यं मातामहगृहे सुखम् ।<br />पालयत्यवनिं राज्ञि यथावदखिलाभिमाम् ॥२॥</div>
</div>
<div class="verse" type="shloka" id="">
<div class="versetext">जन्यत्रार्थं च पुत्राणां प्रत्यहं सह मन्त्रिभिः ।<br />कृतमन्त्रे महाप्राज्ञे तज्ज्ञे दशरथे नृपे ॥३॥</div>
</div>
<div class="verse" type="shloka" id="">
<div class="versetext">कृतायां तीर्थयात्रायां रामो निजगृहे स्थितः ।<br />जगामानुदिनं कार्श्यं शरदीवामलं सरः ॥४॥</div>
</div>
<div class="verse" type="shloka" id="">
<div class="versetext">कुमारस्य विशालाक्षं पाण्डुतां मुखमाददे ।<br />पाकफुल्लदलं शुक्लं सालिमालमिवाम्बुजम् ॥५॥</div>
</div>
<div class="verse" type="shloka" id="">
<div class="versetext">कपोलतलसंलीनपाणिः पद्मासनस्थितः ।<br />चिन्तापरवशस्तूष्णीमव्यापारो बभूव ह ॥६॥</div>
</div>
<div class="verse" type="shloka" id="">
<div class="versetext">कृशाङ्गश्चिन्तया युक्तः खेदी परमदुर्मनाः ।<br />नोवाच कस्यचित्किंचिल्लिपिकर्मार्पितोपमः ॥७॥</div>
</div>
<div class="verse" type="shloka" id="">
<div class="versetext">खेदात्परिजनेनासौ प्रार्थ्यमानः पुनः पुनः ।<br />चकाराह्निकमाचारं परिम्लानमुखाम्बुजः ॥८॥</div>
</div>
<div class="verse" type="shloka" id="">
<div class="versetext">एवंगुणविशिष्टं तं रामं गुणगणाकरम् ।<br />आलोक्य भ्रातरावस्य तामेवाययतुर्दशाम् ॥९॥</div>
</div>
<div class="verse" type="shloka" id="">
<div class="versetext">तथा तेषु तनूजेषु खेदवत्सु कृशेषु च ।<br />सपत्नीको महीपालश्चिन्ताविवशतां ययौ ॥१०॥</div>
</div>
<div class="verse" type="shloka" id="">
<div class="versetext">का ते पुत्र घना चिन्तेत्येवं रामं पुनः पुनः ।<br />अपृच्छत्स्निग्धया वाचा नैवाकथयदस्य सः ॥११॥</div>
</div>
<div class="verse" type="shloka" id="">
<div class="versetext">न किंचित्तात मे दुःखमित्युक्त्वा पितुरङ्कगः ।<br />रामो राजीवपत्राक्षस्तूष्णीमेव स्म तिष्ठति ॥१२॥</div>
</div>
<div class="verse" type="shloka" id="">
<div class="versetext">ततो दशरथो राजा रामः किं खेदवानिति ।<br />अपृच्छत्सर्वकार्यज्ञं वसिष्ठं वदतां वरम् ॥१३॥</div>
</div>
<div class="verse" type="shloka" id="">
<div class="versetext">इत्युक्तश्चिन्तयित्वा स वसिष्ठमुनिना नृपः ।<br />अस्त्यत्र कारणं श्रीमन्मा राजन्दुःखमस्तु ते ॥१४॥</div>
</div>
<div class="verse" type="shloka" id="">
<div class="versetext">कोपं विषादकलनां विततं च हर्षं<br />नाल्पेन कारणवशेन वहन्ति सन्तः ।<br />सर्गेण संहृतिजवेन विना जगत्यां<br />भूतानि भूप न महान्ति विकारवन्ति ॥१५॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रक्रणे कार्श्यनिवेदनंनाम पञ्चमः सर्गः ॥५॥</div>
</div>

<div class="section" type="sarga" id="06">
<div class="verse" type="shloka" id="">
<div class="versetext" type="gadya">श्रीवाल्मीकिरुवाच ।</div>
<div class="versetext">इत्युक्ते मुनिनाथेन संदेहवति पार्थिवे ।<br />खेदवत्यास्थिते मौनं किंचित्कालप्रतीक्षणे ॥१॥</div>
</div>
<div class="verse" type="shloka" id="">
<div class="versetext">परिखिन्नासु सर्वासु राज्ञीषु नृपसद्मसु ।<br />स्थितासु सावधानासु रामचेष्टासु सर्वतः ॥२॥</div>
</div>
<div class="verse" type="shloka" id="">
<div class="versetext">एतस्मिन्नेव काले तु विश्वामित्र इति श्रुतः ।<br />महर्षिरभ्यगाद्द्रष्टुं तमयोध्यानराधिपम् ॥३॥</div>
</div>
<div class="verse" type="shloka" id="">
<div class="versetext">तस्य यज्ञोऽथ रक्षोभिस्तथा विलुलुपे किल ॥<br />मायावीर्यबलोन्मत्तैर्धर्मकार्यस्य धीमतः ॥४॥</div>
</div>
<div class="verse" type="shloka" id="">
<div class="versetext">रक्षार्थं तस्य यज्ञस्य द्रष्टुमैच्छत्स पार्थिवम् ।<br />नहि शक्नोत्यविघ्नेन समाप्तुं स मुनिः क्रतुम् ॥५॥</div>
</div>
<div class="verse" type="shloka" id="">
<div class="versetext">ततस्तेषां विनाशार्थमुद्यतस्तपसां निथिः ।<br />विश्वामित्रो महातेजा अयोध्यामभ्यगात्पुरीम् ॥६॥</div>
</div>
<div class="verse" type="shloka" id="">
<div class="versetext">स राज्ञो दर्शनाकाङ्क्षी द्वाराध्यक्षानुवाच ह ।<br />शीघ्रमाख्यात मां प्राप्तं कौशिकं गाधिनः सुतम् ॥७॥</div>
</div>
<div class="verse" type="shloka" id="">
<div class="versetext">तस्य तद्वचनं श्रुत्वा द्वास्था राजगृहं ययुः ।<br />संभ्रान्तमनसः सर्वे तेन वाक्येन चोदिताः ॥८॥</div>
</div>
<div class="verse" type="shloka" id="">
<div class="versetext">ते गत्वा राजसदनं विश्वामित्रमृषिं ततः ।<br />प्राप्तमावेदयामासुः प्रतीहाराः पतेस्तदा ॥९॥</div>
</div>
<div class="verse" type="shloka" id="">
<div class="versetext">अथास्थानगतं भूपं राजमण्डलमालिनम् ।<br />समुपेत्य त्वरायुक्तो याष्टीकोऽसौ व्यजिज्ञपत् ॥१०॥</div>
</div>
<div class="verse" type="shloka" id="">
<div class="versetext">देव द्वारि महातेजा बालभास्करभासुरः ।<br />ज्वालारुणजटाजूटः पुमाञ्छ्रीमानवस्थितः ॥११॥</div>
</div>
<div class="verse" type="shloka" id="">
<div class="versetext">सभासुरपताकान्तं साश्वेभपुरुषायुधम् ।<br />कृतवांस्तं प्रदेशं यस्तेजोभिः कीर्णकाञ्चनम् ॥१२॥</div>
</div>
<div class="verse" type="shloka" id="">
<div class="versetext">वीक्ष्यमाणे तु याष्टीके निवेदयति राजनि ।<br />विश्वामित्रो मुनिः प्राप्त इत्यनुद्धतया गिरा ॥१३॥</div>
</div>
<div class="verse" type="shloka" id="">
<div class="versetext">इति याष्टीकवचनमाकर्ण्य नृपसत्तमः ।<br />स समन्त्री ससामन्तः प्रोत्तस्थौ हेमविष्टरात्॥१४॥</div>
</div>
<div class="verse" type="shloka" id="">
<div class="versetext">पदातिरेव सहसा राज्ञां वृन्देन मालितः ।<br />वसिष्ठवामदेवाभ्यां सह सामन्तसंस्तुतः ॥१५॥</div>
</div>
<div class="verse" type="shloka" id="">
<div class="versetext">जगाम तत्र यत्रासौ विश्वामित्रो महामुनिः ।<br />ददर्श मुनिशार्दूलं द्वारभूमाववस्थितम्॥१६॥</div>
</div>
<div class="verse" type="shloka" id="">
<div class="versetext">केनापि कारणेनोर्वीतलमर्कमुपागतम् ।<br />ब्राह्मेण तेजसाक्रान्तं क्षात्रेण च महौजसा ॥१७॥</div>
</div>
<div class="verse" type="shloka" id="">
<div class="versetext">जराजरठया नित्यं तपःप्रसररूक्षया ।<br />जटावल्या वृतस्कन्धं ससंध्याभ्रमिवाचलम् ॥१८॥</div>
</div>
<div class="verse" type="shloka" id="">
<div class="versetext">उपशान्तं च कान्तं च दीप्तमप्रतिघाति च ।<br />निभृतं चोर्जिताकारं दधानं भास्वरं वपुः ॥१९॥</div>
</div>
<div class="verse" type="shloka" id="">
<div class="versetext">पेशलेनातिभीमेन प्रसन्नेनाकुलेन च ।<br />गम्भीरेणातिपूर्णेन तेजसा रञ्जितप्रभम् ॥२०॥</div>
</div>
<div class="verse" type="shloka" id="">
<div class="versetext">अनन्तजीवितदशासखीमेकामनिन्दिताम् ।<br />धारयन्तं करे श्लक्ष्णां कुण्डीमम्लानमानसम् ॥२१॥</div>
</div>
<div class="verse" type="shloka" id="">
<div class="versetext">करुणाक्रान्तचेतत्तवात्प्रसन्नैर्मधुराक्षरैः ।<br />वीक्षणैरमृतेनेव संसिञ्चन्तमिमाः प्रजाः ॥२२॥</div>
</div>
<div class="verse" type="shloka" id="">
<div class="versetext">युक्तयज्ञोपवीताङ्ग धवलप्रोन्नतस्रुवम् ।<br />अनन्तं विस्मयं चान्तः प्रयच्छन्तमिवेक्षितुः ॥२३॥</div>
</div>
<div class="verse" type="shloka" id="">
<div class="versetext">सुनिमालोक्य भूपालो दूरादेवानताकृतिः ।<br />प्रणनाम गलन्मौलिमणिमानितभूतलम् ॥२४॥</div>
</div>
<div class="verse" type="shloka" id="">
<div class="versetext">मुनिरप्यवनीनाथं भास्वानिव शतक्रतुम् ।<br />तत्राभिवादयांचक्रे मधुरोदारया गिरा ॥२५॥</div>
</div>
<div class="verse" type="shloka" id="">
<div class="versetext">ततो वसिष्ठप्रमुखाः सर्व एव द्विजातयः ।<br />स्वागतादिक्रमेणैनं पूजयामासुरादृताः ॥२६॥</div>
</div>
<div class="verse" type="shloka" id="">
<div class="versetext" type="gadya">दशरथ उवाच ।</div>
<div class="versetext">अशङ्कितोपनीतेन भास्वता दर्शनेन ते ।<br />साधो स्वनुगृहीताः स्मो रविणेवाम्बुजाकराः ॥२७॥</div>
</div>
<div class="verse" type="shloka" id="">
<div class="versetext">यदनादि यदक्षुण्णं यदपायविवर्जितम् ।<br />तदानन्दसुखं प्राप्तं मया त्वद्दर्शनान्मुने ॥२८॥</div>
</div>
<div class="verse" type="shloka" id="">
<div class="versetext">अद्य वर्तामहे नूनं धन्यानां धुरि धर्मतः ।<br />भवदागमनस्येमे यद्वयं लक्ष्यमागताः ॥२९॥</div>
</div>
<div class="verse" type="shloka" id="">
<div class="versetext">एवं प्रकथयन्तोऽत्र राजानोऽथ महर्षयः ।<br />आसनेषु सभास्थानमासाद्य समुपाविशन् ॥३०॥</div>
</div>
<div class="verse" type="shloka" id="">
<div class="versetext">स दृष्ट्वा मालितं लक्ष्म्या भीतस्तमृषिसत्तमम् ।<br />प्रहृष्टवदनो राजा स्वयमर्घ्यं न्यवेदयत् ॥३१॥</div>
</div>
<div class="verse" type="shloka" id="">
<div class="versetext">स राज्ञः प्रतिगृह्यार्घ्यं शास्त्रदृष्टेन कर्मणा ।<br />प्रदक्षिणं प्रकुर्वन्तं राजानं पर्यपूजयत् ॥३२॥</div>
</div>
<div class="verse" type="shloka" id="">
<div class="versetext">स राज्ञा पूजितस्तेन प्रहृष्टवदनस्तदा ।<br />कुशलं चाव्ययं चैव पर्यपृच्छन्नराधिपम् ॥३३॥</div>
</div>
<div class="verse" type="shloka" id="">
<div class="versetext">वसिष्ठेन समागम्य प्रहस्य मुनिपुंगवः ।<br />यथार्हं चार्चयित्वैनं पप्रच्छानामयं ततः ॥३४॥</div>
</div>
<div class="verse" type="shloka" id="">
<div class="versetext">क्षणं यथार्हमन्योन्यं पूजयित्वा समेत्य च ।<br />ते सर्वे हृष्टमनसो महाराजनिवेशने ॥३५॥</div>
</div>
<div class="verse" type="shloka" id="">
<div class="versetext">यथोचितासनगता मिथः संवृद्धतेजसः ।<br />परस्परेण पप्रच्छुः सर्वेऽनामयमादरात् ॥३६॥</div>
</div>
<div class="verse" type="shloka" id="">
<div class="versetext">उपविष्टाय तस्मै स विश्वामित्राय धीमते ।<br />पाद्यमर्घ्यं च गां चैव भूयोभूयो न्यवेदयत् ॥३७॥</div>
</div>
<div class="verse" type="shloka" id="">
<div class="versetext">अर्चयित्वा तु विधिवद्विश्वामित्रमभाषत ।<br />प्राञ्जलिः प्रयतो वाक्यमिदं प्रीतमना नृपः ॥३८॥</div>
</div>
<div class="verse" type="shloka" id="">
<div class="versetext">यथाऽमृतस्य संप्राप्तिर्यथा वर्षमवर्षके । -<br />यथान्धस्येक्षणप्राप्तिर्भवदागमनं तथा ॥३९॥</div>
</div>
<div class="verse" type="shloka" id="">
<div class="versetext">यथेष्टदारसंपर्कात्पुत्रजन्माऽप्रजावतः ।<br />स्वप्नदृष्टार्थलाभश्च भवदागमनं तथा ॥४०॥</div>
</div>
<div class="verse" type="shloka" id="">
<div class="versetext">यथेप्सितेन संयोग इष्टस्यागमनं यथा ।<br />प्रणष्टस्य यथा लाभो भवदागमनं तथा ॥४१॥</div>
</div>
<div class="verse" type="shloka" id="">
<div class="versetext">यथा हर्षो नभोगत्या मृतस्य पुनरागमात् ।<br />तथा त्वदागमाद्ब्रह्मन्स्वागतं ते महामुने ॥४२॥</div>
</div>
<div class="verse" type="shloka" id="">
<div class="versetext">ब्रह्मलोकनिवासो हि कस्य न प्रीतिमावहेत् ।<br />मुने तवागमस्तद्वत्सत्यमेव ब्रवीमि ते ॥४३॥</div>
</div>
<div class="verse" type="shloka" id="">
<div class="versetext">कश्च ते परमः कामः किं च ते करवाण्यहम् ।<br />पात्रभूतोऽसि मे विप्र प्राप्तः परमधार्मिकः ॥४४॥</div>
</div>
<div class="verse" type="shloka" id="">
<div class="versetext">पूर्वं राजर्षिशब्देन तपसा द्योतितप्रभः ।<br />ब्रह्मर्षित्वमनुप्राप्तः पूज्योऽसि भगवन्मया ॥४५॥</div>
</div>
<div class="verse" type="shloka" id="">
<div class="versetext">गङ्गाजलाभिषेकेण यथा प्रीतिर्भवेन्मम ।<br />तथा त्वद्दर्शनात्प्रीतिरन्तः शीतयतीव माम् ॥४६॥</div>
</div>
<div class="verse" type="shloka" id="">
<div class="versetext">विगतेच्छाभयक्रोधो वीतरागो निरामयः ।<br />इदमत्यद्भुतं ब्रह्मन्यद्भवान्मामुपागतः ॥४७॥</div>
</div>
<div class="verse" type="shloka" id="">
<div class="versetext">शुभक्षेत्रगतं चाहमात्मानमपकल्मषम् ।<br />चन्द्रबिम्ब इवोन्मग्नं वेदवेद्यविदांवर ॥४८॥</div>
</div>
<div class="verse" type="shloka" id="">
<div class="versetext">साक्षादिव ब्रह्मणो मे तवाभ्यागमनं मतम् ।<br />पूतोऽस्म्यनुगृहीतश्च तवाभ्यागमनान्मुने ॥४९॥</div>
</div>
<div class="verse" type="shloka" id="">
<div class="versetext">त्वदागमनपुण्येन साधो यदनुरञ्जितम् ।<br />अद्य मे सफलं जन्म जीवितं तत्सुजीवितम् ॥५०॥</div>
</div>
<div class="verse" type="shloka" id="">
<div class="versetext">त्वामिहाभ्यागतं दृष्ट्वा प्रतिपूज्य प्रणम्य च ।<br />आत्मन्येव नमाम्यन्तर्दृष्ट्वेन्दुं जलधिर्यथा ॥५१॥</div>
</div>
<div class="verse" type="shloka" id="">
<div class="versetext">यत्कार्यं येन वार्थेन प्राप्तोऽसि मुनिपुङ्गव ।<br />कृतमित्येव तद्विद्धि मान्योऽसीति सदा मम ॥५२॥</div>
</div>
<div class="verse" type="shloka" id="">
<div class="versetext">स्वकार्ये न विमर्शं त्वं कर्तुमर्हसि कौशिक ।<br />भगवन्नास्त्यदेयं मे त्वयि यत्प्रतिपद्यते ॥५३॥</div>
</div>
<div class="verse" type="shloka" id="">
<div class="versetext">कार्यस्य न विचारं त्वं कर्तुमर्हसि धर्मतः ।<br />कर्ता चाहमशेषं ते दैवतं परमं भवान् ॥५४॥</div>
</div>
<div class="verse" type="shloka" id="">
<div class="versetext">इदमतिमधुरं निशम्य वाक्यं श्रुतिसुखमात्मविदा विनीतमुक्तम् ।<br />प्रथितगुणयशागुणैर्विशिष्टं मुनिवृषभः परमं जगाम हर्षम् ॥५५॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे विश्वामित्राभ्यागमनं नाम षष्ठः सर्गः ॥६॥</div>
</div>

<div class="section" type="sarga" id="07">
<div class="verse" type="shloka" id="">
<div class="versetext" type="gadya">श्रीवाल्मीकिरुवाच ।</div>
<div class="versetext">तच्छ्रुत्वा राजसिंहस्य वाक्यमद्भुतविस्तरम् ।<br />हृष्टरोमा महातेजा विश्वामित्रोऽभ्यभाषत ॥१॥</div>
</div>
<div class="verse" type="shloka" id="">
<div class="versetext">सदृशं राजशार्दूल तवैवैतन्महीतले ।<br />महावंशप्रसूतस्य वसिष्ठवशवर्तिनः ॥२॥</div>
</div>
<div class="verse" type="shloka" id="">
<div class="versetext">यत्तु मे हृद्गतं वाक्यं तस्य कार्यविनिर्णयम् ।<br />कुरु त्वं राजशार्दूल धर्मं समनुपालय ॥३॥</div>
</div>
<div class="verse" type="shloka" id="">
<div class="versetext">अहं धर्मं समातिष्ठे सिद्धयर्थं पुरुषर्षभ ।<br />तस्य विघ्नकरा घोरा राक्षसा मम संस्थिताः ॥४॥</div>
</div>
<div class="verse" type="shloka" id="">
<div class="versetext">यदा यदा तु यज्ञेन यजेऽहं विबुधव्रजान् ।<br />तदा तदा तु मे यज्ञं विनिघ्नन्ति निशाचराः ॥५॥</div>
</div>
<div class="verse" type="shloka" id="">
<div class="versetext">बहुशो विहिते तस्मिन्मया राक्षसनायकाः ।<br />अकिरंस्ते महीं यागे मांसेन रुधिरेण च ॥६॥</div>
</div>
<div class="verse" type="shloka" id="">
<div class="versetext">अवधूते तथाभूते तस्मिन्यागकदम्बके ।<br />कृतश्रमो निरुत्साहस्तस्माद्देशादुपागतः ॥७॥</div>
</div>
<div class="verse" type="shloka" id="">
<div class="versetext">न च मे क्रोधमुत्स्रष्टुं बुद्धिर्भवति पार्थिव ।<br />तथाभूतं हि तत्कर्म न शापस्तस्य विद्यते ॥८॥</div>
</div>
<div class="verse" type="shloka" id="">
<div class="versetext">ईदृशी यज्ञदीक्षा सा मम तस्मिन्महाक्रतौ ।<br />त्वत्प्रसादादविघ्नेन प्रापयेयं महाफलम् ॥९॥</div>
</div>
<div class="verse" type="shloka" id="">
<div class="versetext">त्रातुमर्हसि मामार्तं शरणार्थिनमागतम् ।<br />अर्थिनां यन्निराशत्वं सत्तमेऽभिभवो हि सः ॥१०॥</div>
</div>
<div class="verse" type="shloka" id="">
<div class="versetext">तवास्ति तनयः श्रीमान्दृप्तशार्दूलविक्रमः ।<br />महेन्द्रसदृशो वीर्ये रामो रक्षोविदारणः ॥११॥</div>
</div>
<div class="verse" type="shloka" id="">
<div class="versetext">तं पुत्रं राजशार्दूल रामं सत्यपराक्रमम् ।<br />काकपक्षधरं शूरं ज्येष्ठं मे दातुमर्हसि ॥१२॥</div>
</div>
<div class="verse" type="shloka" id="">
<div class="versetext">शक्तो ह्येष मया गुप्तो दिव्येन स्वेन तेजसा ।<br />राक्षसा येऽपकर्तारस्तेषां मूर्धविनिग्रहे ॥१३॥</div>
</div>
<div class="verse" type="shloka" id="">
<div class="versetext">श्रेयश्चास्य करिष्यामि बहुरूपमनन्तकम् ।<br />त्रयाणामपि लोकानां येन पूज्यो भविष्यति ॥१४॥</div>
</div>
<div class="verse" type="shloka" id="">
<div class="versetext">न च ते राममासाद्य स्थातुं शक्ता निशाचराः ।<br />क्रुद्धं केसरिणं दृष्ट्वा वनेरण इवैणकाः ॥१५॥</div>
</div>
<div class="verse" type="shloka" id="">
<div class="versetext">तेषां न चान्यः काकुत्स्थाद्योद्धुमुत्सहते पुमान् ।<br />ऋते केसरिणः क्रुद्धान्मत्तानां करिणामिव ॥१६॥</div>
</div>
<div class="verse" type="shloka" id="">
<div class="versetext">वीर्योत्सिक्ता हि ते पापाः कालकूटोपमा रणे ।<br />खरदूषणयोर्भृत्याः कृतान्ताः कुपिता इव ॥१७॥</div>
</div>
<div class="verse" type="shloka" id="">
<div class="versetext">रामस्य राजशार्दूल सहिष्यन्ते न सायकान् ।<br />अनारतगता धारा जलदस्येव पांसवः ॥१८॥</div>
</div>
<div class="verse" type="shloka" id="">
<div class="versetext">न च पुत्रकृतं स्नेहं कर्तुमर्हसि पार्थिव ।<br />न तदस्ति जगत्यस्मिन्यन्न देयं महात्मनाम् ॥१९॥</div>
</div>
<div class="verse" type="shloka" id="">
<div class="versetext">हन्त नूनं विजानामि हतांस्तान्विद्धिराक्षसान् ।<br />नह्यस्मदादयः प्राज्ञाः संदिग्धे संप्रवृत्तयः ॥२०॥</div>
</div>
<div class="verse" type="shloka" id="">
<div class="versetext">अहं वेद्मि महात्मानं रामं राजीवलोचनम् ।<br />वसिष्ठश्च महातेजा ये चान्ये दीर्घदर्शिनः ॥२१॥</div>
</div>
<div class="verse" type="shloka" id="">
<div class="versetext">यदि धर्मो महत्त्वं च यशस्ते मनसि स्थितम् ।<br />तन्मह्यं समभिप्रेतमात्मजं दातुमर्हसि ॥२२॥</div>
</div>
<div class="verse" type="shloka" id="">
<div class="versetext">दशरात्रश्च मे यज्ञो यस्मिन्रामेण राक्षसाः ।<br />हन्तव्या विघ्नकर्तारो मम यज्ञस्य वैरिणः ॥२३॥</div>
</div>
<div class="verse" type="shloka" id="">
<div class="versetext">अत्राप्यनुज्ञां काकुत्स्थ ददतां तव मन्त्रिणः ।<br />वसिष्ठप्रमुखाः सर्वे तेन रामं विसर्जय ॥२४॥</div>
</div>
<div class="verse" type="shloka" id="">
<div class="versetext">नात्येति कालः कालज्ञ यथायं मम राघव ।<br />तथा कुरुष्व भद्रं ते मा च शोके मनः कृथाः ॥२५॥</div>
</div>
<div class="verse" type="shloka" id="">
<div class="versetext">कार्यमण्वपि काले तु कृतमेत्युपकारताम् ।<br />महदप्युपकारोऽपि रिक्ततामेत्यकालतः ॥२६॥</div>
</div>
<div class="verse" type="shloka" id="">
<div class="versetext">इत्येवमुक्त्वा धर्मात्मा धर्मार्थसहितं वचः ।<br />विरराम महातेजा विश्वामित्रो मुनीश्वरः ॥२७॥</div>
</div>
<div class="verse" type="shloka" id="">
<div class="versetext">श्रुत्वा वचो मुनिवरस्य महानुभाव-<br />स्तूष्णीमतिष्ठदुपपन्नपदं स वक्तुम् ।<br />नो युक्तियुक्तकथनेन विनैति तोषं<br />धीमानपूरितमनोऽभिमतश्च लोकः ॥२८॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे विश्वामित्रवाक्यं नाम सप्तमः सर्ग ॥७॥</div>
</div>

<div class="section" type="sarga" id="08">
<div class="verse" type="shloka" id="">
<div class="versetext" type="gadya">श्रीवाल्मीकिरुवाच ।</div>
<div class="versetext">तच्छ्रुत्वा राजशार्दूलो विश्वामित्रस्य भाषितम् ।<br />मुहूर्तमासीन्निश्चेष्टः सदैन्यं चेदमब्रवीत् ॥१॥</div>
</div>
<div class="verse" type="shloka" id="">
<div class="versetext">ऊनषोडशवर्षोऽयं रामो राजीवलोचनः ।<br />न युद्धयोग्यतामस्य पश्यामि सह राक्षसैः ॥२॥</div>
</div>
<div class="verse" type="shloka" id="">
<div class="versetext">इयमक्षौहिणी पूर्णा यस्याः पतिरहं प्रभो ।<br />तया परिवृतो युद्धं दास्यामि पिशिताशिनाम् ॥३॥</div>
</div>
<div class="verse" type="shloka" id="">
<div class="versetext">इमे हि शूरा विक्रान्ता भृत्या मन्त्रविशारदाः ।<br />अहं चैषां धनुष्पाणिर्गोप्ता समरमूर्धनि ॥४॥</div>
</div>
<div class="verse" type="shloka" id="">
<div class="versetext">एभिः सहैव वीराणां महेन्द्रमहतामपि ।<br />ददामि युद्धं मत्तानां करिणामिव केसरी ॥५॥</div>
</div>
<div class="verse" type="shloka" id="">
<div class="versetext">बालो रामस्त्वनीकेषु न जानाति बलाबलम् ।<br />अन्तःपुरादृते दृष्टा नानेनान्या रणावनिः ॥६॥</div>
</div>
<div class="verse" type="shloka" id="">
<div class="versetext">न शस्त्रैः परमैर्युक्तो न च युद्धविशारदः ।<br />नवास्त्रैः शूरकोटीनां तज्ज्ञः समरभूमिषु ॥७॥</div>
</div>
<div class="verse" type="shloka" id="">
<div class="versetext">केवलं पुष्पखण्डेषु नगरोपवनेषु च ।<br />उद्यानवनकुञ्जेषु सदैव परिशीलनम् ॥८॥</div>
</div>
<div class="verse" type="shloka" id="">
<div class="versetext">विहर्तुमेष जानाति सह राजकुमारकैः ।<br />कीर्णपुष्पोपहारासु स्वकास्वजिरभूमिषु ॥९॥</div>
</div>
<div class="verse" type="shloka" id="">
<div class="versetext">अद्य त्वतितरां ब्रह्मन्मम भाग्यविपर्ययात् ।<br />हिमेनेव हि पद्माभः संपन्नो हरिणः कृशः ॥१०॥</div>
</div>
<div class="verse" type="shloka" id="">
<div class="versetext">नात्तुमन्नानि शक्नोति न विहर्तुं गृहावनिम् ।<br />अन्तःखेदपरीतात्मा तूष्णीं तिष्ठति केवलम् ॥११॥</div>
</div>
<div class="verse" type="shloka" id="">
<div class="versetext">सदारः सहभृत्योऽहं तत्कृते मुनिनायक ।<br />शरदीव पयोवाहो नूनं निःसारतां गतः ॥१२॥</div>
</div>
<div class="verse" type="shloka" id="">
<div class="versetext">ईदृशोऽसौ सुतो बाल आधिनाऽथ वशीकृतः ।<br />कथं ददामि तं तुभ्यं योद्धुं सह निशाचरैः ॥१३॥</div>
</div>
<div class="verse" type="shloka" id="">
<div class="versetext">अपि बालाङ्गनासङ्गादपि साधो सुधारसात् ।<br />राज्यादपि सुखायैव पुत्रस्नेहो महामते ॥१४॥</div>
</div>
<div class="verse" type="shloka" id="">
<div class="versetext">ये दुरन्ता महारम्भास्त्रिषु लोकेषु खेददाः ।<br />पुत्रस्नेहेन सन्तोऽपि कुर्वते तानसंशयम् ॥१५॥</div>
</div>
<div class="verse" type="shloka" id="">
<div class="versetext">असवोऽथ धनं दारास्त्यज्यन्ते मानवैः सुखम् ।<br />न पुत्रो मुनिशार्दूल स्वभावो ह्येष जन्तुषु ॥१६॥</div>
</div>
<div class="verse" type="shloka" id="">
<div class="versetext">राक्षसाः क्रूरकर्माणः कूटयुद्धविशारदाः ।<br />रामस्तान्योधयत्वित्थं युक्तिरेवातिदुःसहा ॥१७॥</div>
</div>
<div class="verse" type="shloka" id="">
<div class="versetext">विप्रयुक्तो हि रामेण मुहूर्तमपि नोत्सहे ।<br />जीवितुं जीविताकांक्षी च रामं नेतुमर्हसि ॥१८॥</div>
</div>
<div class="verse" type="shloka" id="">
<div class="versetext">नववर्षसहस्राणि मम जातस्य कौशिक ।<br />दुःखेनोत्पादितास्त्वेते चत्वारः पुत्रका मया ॥१९॥</div>
</div>
<div class="verse" type="shloka" id="">
<div class="versetext">प्रधानभूतस्तेष्वेव रामः कमललोचनः ।<br />तं विनेह त्रयोऽप्यन्ये धारयन्ति न जीवितम् ॥२०॥</div>
</div>
<div class="verse" type="shloka" id="">
<div class="versetext">स एव रामो भवता नीयते राक्षसान्प्रति ।<br />यदि तत्पुत्रहीनं त्वं मृतमेवाशु विद्धि माम् ॥२१॥</div>
</div>
<div class="verse" type="shloka" id="">
<div class="versetext">चतुर्णामात्मजानां हि प्रीतिरत्रैव मे परा ।<br />ज्येष्ठं धर्ममयं तस्मान्न रामं नेतुमर्हसि ॥२२॥</div>
</div>
<div class="verse" type="shloka" id="">
<div class="versetext">निशाचरबलं हन्तुं मुने यदि तवेप्सितम् ।<br />चतुरङ्गसमायुक्तं मया सह बलं नय ॥२३॥</div>
</div>
<div class="verse" type="shloka" id="">
<div class="versetext">किंवीर्या राक्षसास्ते तु कस्य पुत्राः कथं च ते ।<br />कियत्प्रमाणाः के चैव इति वर्णय मे स्फुटम् ॥२४॥</div>
</div>
<div class="verse" type="shloka" id="">
<div class="versetext">कथं तेन प्रकर्तव्यं तेषां रामेण रक्षसाम् ।<br />मामकैर्बालकैर्ब्रह्मन्मया वा कूटयोधिनाम् ॥२५॥</div>
</div>
<div class="verse" type="shloka" id="">
<div class="versetext">सर्वं मे शंस भगवन्यथा तेषां महारणे ।<br />स्थातव्यं दुष्टभाग्यानां वीर्योत्सिक्ता हि राक्षसाः॥२६॥</div>
</div>
<div class="verse" type="shloka" id="">
<div class="versetext">श्रूयते हि महावीर्यो रावणो नाम राक्षसः ।<br />साक्षाद्वैश्रवणभ्राता पुत्रो विश्रवसो मुनेः ॥२७॥</div>
</div>
<div class="verse" type="shloka" id="">
<div class="versetext">स चेत्तव मखे विघ्नं करोति किल दुर्मतिः ।<br />तत्संग्रामे न शक्ताः स्मो वयं तस्य दुरात्मनः ॥२८॥</div>
</div>
<div class="verse" type="shloka" id="">
<div class="versetext">काले काले पृथग्ब्रह्मन्भूरिवीर्यविभूतयः ।<br />भूतेष्वभ्युदयं यान्ति प्रलीयन्ते च कालतः ॥२९॥</div>
</div>
<div class="verse" type="shloka" id="">
<div class="versetext">अद्यास्मिंस्तु वयं काले रावणादिषु शत्रुषु ।<br />न समर्थाः पुरः स्थातुं नियतेरेष निश्चयः ॥३०॥</div>
</div>
<div class="verse" type="shloka" id="">
<div class="versetext">तस्मात्प्रसादं धर्मज्ञ कुरु त्वं मम पुत्रके ।<br />मम चैवाल्पभाग्यस्य भवान्हि परदैवतम् ॥३१॥</div>
</div>
<div class="verse" type="shloka" id="">
<div class="versetext">देवदानवगन्धर्वा यक्षाः पतगपन्नगाः ।<br />न शक्ता रावणं योद्धुं किं पुनः पुरुषा युधि ॥३२॥</div>
</div>
<div class="verse" type="shloka" id="">
<div class="versetext">महावीर्यवतां वीर्यमादत्ते युधि राक्षसः ।<br />तेन सार्धं न शक्ताः स्म संयुगे तस्य बालकैः ॥३३॥</div>
</div>
<div class="verse" type="shloka" id="">
<div class="versetext">अयमन्यतमः कालः पेलवीकृतसज्जनः ।<br />राघवोऽपि गतो दैन्यं यतो वार्धकजर्जरः ॥३४॥</div>
</div>
<div class="verse" type="shloka" id="">
<div class="versetext">अथवा लवणं ब्रह्मन्यज्ञघ्नं तं मधोः सुतम् ।<br />कथयत्वसुरप्रख्यं नैव मोक्ष्यामि पुत्रकम् ॥३५॥</div>
</div>
<div class="verse" type="shloka" id="">
<div class="versetext">सुन्दोपसुन्दयोश्चैव पुत्रौ वैवस्वतोपमौ ।<br />यज्ञविघ्नकरौ ब्रूहि न ते दास्यामि पुत्रकम् ॥३६॥</div>
</div>
<div class="verse" type="shloka" id="">
<div class="versetext">अथ नेष्यसि चेद्ब्रह्मंस्तद्धतोऽस्म्यहमेव ते ।<br />अन्यथा तु न पश्यामि शाश्वतं जयमात्मनः ॥३७॥</div>
</div>
<div class="verse" type="shloka" id="">
<div class="versetext">इत्युक्त्वा मृदु वचनं रघूद्वहोऽसौ<br />कल्लोले मुनिमतसंशये निमग्नः ।<br />नाज्ञासीत्क्षणमपि निश्चयं महात्मा<br />प्रोद्वीचाविव जलधौ स मुह्यमानः ॥३८॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे दशरथवाक्यं नामाष्टमः सर्गः ॥८॥</div>
</div>

<div class="section" type="sarga" id="09">
<div class="verse" type="shloka" id="">
<div class="versetext" type="gadya">वाल्मीकिरुवाच ।</div>
<div class="versetext">तच्छ्रुत्वा वचनं तस्य स्नेहपर्याकुलेक्षणम् ।<br />समन्युः कौशिको वाक्यं प्रत्युवाच महीपतिम् ॥१॥</div>
</div>
<div class="verse" type="shloka" id="">
<div class="versetext">करिष्यामीति संश्रुत्य प्रतिज्ञां हातुमर्हसि ।<br />स भवान्केसरी भूत्वा मृगतामिव वाञ्छसि ॥२॥</div>
</div>
<div class="verse" type="shloka" id="">
<div class="versetext">राघवाणामयुक्तोऽयं कुलस्यास्य विपर्ययः ।<br />न कदाचन जायन्ते शीतांशोरुष्णरश्मयः ॥३॥</div>
</div>
<div class="verse" type="shloka" id="">
<div class="versetext">यदि त्वं न क्षमो राजन्गमिष्यामि यथागतम् ।<br />हीनप्रतिज्ञ काकुत्स्थ सुखी भव सबान्धवः ॥४॥</div>
</div>
<div class="verse" type="shloka" id="">
<div class="versetext" type="gadya">वाल्मीकिरुवाच ।</div>
<div class="versetext">तस्मिन्कोपपरीतेऽथ विश्वामित्रे महात्मनि ।<br />चचाल वसुधा कृत्स्ना सुरांश्च भयमाविशत् ॥५॥</div>
</div>
<div class="verse" type="shloka" id="">
<div class="versetext">क्रोधाभिभूतं विज्ञाय जगन्मित्रं महामुनिम् ।<br />धृतिमान्सुव्रतो धीमान्वसिष्ठो वाक्यमब्रवीत् ॥६॥</div>
</div>
<div class="verse" type="shloka" id="">
<div class="versetext" type="gadya">वसिष्ठ उवाच ।</div>
<div class="versetext">इक्ष्वाकूणां कुले जातः साक्षाद्धर्म इवापरः ।<br />भवान्दशरथः श्रीमांस्त्रैलोक्यगुणभूषितः ॥७॥</div>
</div>
<div class="verse" type="shloka" id="">
<div class="versetext">धृतिमान्सुव्रतो भूत्वा न धर्मं हातुमर्हसि ।<br />त्रिषु लोकेषु विख्यातो धर्मेण यशसा युतः ॥८॥</div>
</div>
<div class="verse" type="shloka" id="">
<div class="versetext">स्वधर्मं प्रतिपद्यस्व न धर्मं हातुमर्हसि ।<br />मुनेस्त्रिभुवनेशस्य वचनं कर्तुमर्हसि ॥९॥</div>
</div>
<div class="verse" type="shloka" id="">
<div class="versetext">करिष्यामीति संश्रुत्य तत्ते राजन्नकुर्वतः ।<br />इष्टापूर्तं हरेद्धर्मं तस्माद्रामं विसर्जय ॥१०॥</div>
</div>
<div class="verse" type="shloka" id="">
<div class="versetext">इक्ष्वाकुवंशजातोऽपि स्वयं दशरथोऽपि सन् ।<br />न पालयसि चेद्वाक्यं कोऽपरः पालयिष्यति ॥११॥</div>
</div>
<div class="verse" type="shloka" id="">
<div class="versetext">युष्मदादिप्रणीतेन व्यवहारेण जन्तवः ।<br />मर्यादां न विमुञ्चन्ति तां न हातुं त्वमर्हसि ॥१२॥</div>
</div>
<div class="verse" type="shloka" id="">
<div class="versetext">गुप्तं पुरुषसिंहेन ज्वलनेनामृतं यथा ।<br />कृतास्त्रमकृतास्त्रं वा नैनं शक्ष्यन्ति राक्षसाः ॥१३॥</div>
</div>
<div class="verse" type="shloka" id="">
<div class="versetext">एष विग्रहवान्धर्म एप वीर्यवतां वरः ।<br />एष बुद्ध्याऽधिको लोके तपसां च परायणम् ॥१४॥</div>
</div>
<div class="verse" type="shloka" id="">
<div class="versetext">एषोऽस्त्रं विविधं वेत्ति त्रैलोक्ये सचराचरे ।<br />नैतदन्यः पुमान्वेत्ति न च वेत्स्यति कश्चन ॥१५॥</div>
</div>
<div class="verse" type="shloka" id="">
<div class="versetext">न देवा नर्षयः केचिन्नासुरा न च राक्षसाः ।<br />न नागा यक्षगन्धर्वाः समेताः सदृशा मुनेः ॥१६॥</div>
</div>
<div class="verse" type="shloka" id="">
<div class="versetext">अस्त्रमस्मै कृशाश्वेन परैः परमदुर्जयम् ।<br />कौशिकाय पुरा दत्तं यदा राज्यं समन्वगात् ॥१७॥</div>
</div>
<div class="verse" type="shloka" id="">
<div class="versetext">ते हि पुत्राः कृशाश्वस्य प्रजापतिसुतोपमाः ।<br />एनमन्वचरन्वीरा दीप्तिमन्तो महौजसः ॥१८॥</div>
</div>
<div class="verse" type="shloka" id="">
<div class="versetext">जया च सुप्रभा चैव दाक्षायण्यौ सुमध्यमे ।<br />तयोस्तु यान्यपत्यानि शतं परमदुर्जयम् ॥१९॥</div>
</div>
<div class="verse" type="shloka" id="">
<div class="versetext">पञ्चाशतं सुताञ्जज्ञे जया लब्धवरा पुरा ।<br />वधार्थं सुरसैन्यानां ते क्षमाः कामचारिणः ॥२०॥</div>
</div>
<div class="verse" type="shloka" id="">
<div class="versetext">सुप्रभा जनयामास पुत्रान्पञ्चाशतं परान् ।<br />संघर्षान्नाम दुर्धर्षान्दुराकारान्वलीयसः ॥२१॥</div>
</div>
<div class="verse" type="shloka" id="">
<div class="versetext">एवंवीर्यो महातेजा विश्वामित्रो जगन्मुनिः ।<br />न रामगमने बुद्धिं विक्लवां कर्तुमर्हसि ॥२२॥</div>
</div>
<div class="verse" type="shloka" id="">
<div class="versetext">अस्मिन्महासत्त्वतमे मुनीन्द्रे<br />स्थिते समीपे पुरूषस्य साधो ।<br />प्राप्तेऽपि मृत्यावमरत्वमेति<br />मा दीनतां गच्छ यथा विमूढः ॥२३॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे वसिष्ठसमाश्वासनं नाम नवमः सर्गः ॥९॥</div>
</div>

<div class="section" type="sarga" id="10">
<div class="verse" type="shloka" id="">
<div class="versetext" type="gadya">श्रीवाल्मीकिरुवाच ।</div>
<div class="versetext">तथा वसिष्ठे ब्रुवति राजा दशरथः सुतम् ।<br />संप्रहृष्टमना राममाजुहाव सलक्ष्मणम् ॥१॥</div>
</div>
<div class="verse" type="shloka" id="">
<div class="versetext" type="gadya">दशरथ उवाच ।</div>
<div class="versetext">प्रतिहार महाबाहुं रामं सत्यपराक्रमम् ।<br />सलक्ष्मणमविघ्नेन पुण्यार्थं शीघ्रमानय ॥२॥</div>
</div>
<div class="verse" type="shloka" id="">
<div class="versetext">इति राज्ञा विसृष्टोऽसौ गत्वान्तःपुरमन्दिरम् ।<br />मुहूर्तमात्रेणागत्य समुवाच महीपतिम् ॥३॥</div>
</div>
<div class="verse" type="shloka" id="">
<div class="versetext">देव दोर्दलिताशेषरिपो रामः स्वमन्दिरे ।<br />विमनाः संस्थितो रात्रौ षट्पदः कमले यथा ॥४॥</div>
</div>
<div class="verse" type="shloka" id="">
<div class="versetext">आगच्छामि क्षणेनेति वक्ति ध्यायति चैकतः ।<br />न कस्यचिच्च निकटे स्थातुमिच्छति खिन्नधीः ॥५॥</div>
</div>
<div class="verse" type="shloka" id="">
<div class="versetext">इत्युक्तस्तेन भूपालस्तं रामानुचरं जनम् ।<br />सर्वमाश्वासयामास पप्रच्छ च यथाक्रमम् ॥६॥</div>
</div>
<div class="verse" type="shloka" id="">
<div class="versetext">कथं कीदृग्विधो राम इति पृष्टो महीभृता ।<br />रामभृत्यजनः खिन्नो वाक्यमाह महीपतिम् ॥७॥</div>
</div>
<div class="verse" type="shloka" id="">
<div class="versetext">देहयष्टिमिमां देव धारयन्त इमे वयम् ।<br />खिन्नाः खेदे परिम्लानतनौ रामे सुते तव ॥८॥</div>
</div>
<div class="verse" type="shloka" id="">
<div class="versetext">रामो राजीवपत्राक्षो यतःप्रभृति चागतः ।<br />सविप्रस्तीर्थयात्रायास्ततःप्रभृति दुर्मनाः ॥९॥</div>
</div>
<div class="verse" type="shloka" id="">
<div class="versetext">यत्नप्रार्थनयास्माकं निजव्यापारमाह्निकम् ।<br />सोऽयमाम्लानवदनः करोति न करोति वा ॥१०॥</div>
</div>
<div class="verse" type="shloka" id="">
<div class="versetext">स्नानदेवार्चनादानभोजनादिषु दुर्मनाः ।<br />प्रार्थितोऽपि हि नातृप्तेरश्नात्यशनमीश्वरः ॥११॥</div>
</div>
<div class="verse" type="shloka" id="">
<div class="versetext">लोलान्तःपुरनारीभिः कृतदोलाभिरङ्गणे ।<br />नच क्रीडति लीलाभिर्धाराभिरिव चातकः ॥१२॥</div>
</div>
<div class="verse" type="shloka" id="">
<div class="versetext">माणिक्यमुकुलप्रोता केयूरकटकावलिः ।<br />नानन्दयति तं राजन्द्यौः पातविषयं यथा ॥१३॥</div>
</div>
<div class="verse" type="shloka" id="">
<div class="versetext">क्रीडद्वधूविलोकेषु वहत्कुसुमवायुषु ।<br />लतावलयगेहेषु भवत्यतिविषादवान् ॥१४॥</div>
</div>
<div class="verse" type="shloka" id="">
<div class="versetext">यद्द्रव्यमुचितं स्वादु पेशलं चित्तहारि च ।<br />बाष्पपूर्णेक्षण इव तेनैव परिखिद्यते ॥१५॥</div>
</div>
<div class="verse" type="shloka" id="">
<div class="versetext">किमिमा दुःखदायिन्यः प्रस्फुरन्तीः पुराङ्गनाः ।<br />इति नृत्तविलासेषु कामिनीः परिनिन्दति ॥१६॥</div>
</div>
<div class="verse" type="shloka" id="">
<div class="versetext">भोजनं शयनं यानं विलासं स्नानमासनम् ।<br />उन्मत्तचेष्टित इव नाभिनन्दत्यनिन्दितम् ॥१७॥</div>
</div>
<div class="verse" type="shloka" id="">
<div class="versetext">किं संपदा किं विपदा किं गेहेन किमिङ्गितैः ।<br />सर्वमेवासदित्युक्त्वा तूष्णीमेकोऽवतिष्ठते ॥१८॥</div>
</div>
<div class="verse" type="shloka" id="">
<div class="versetext">नोदेति परिहासेषु न भोगेषु निमज्जति ।<br />न च तिष्ठति कार्येषु मौनमेवावलम्बते ॥१९॥</div>
</div>
<div class="verse" type="shloka" id="">
<div class="versetext">विलोलालकवल्लर्यो हेलावलितलोचनाः ।<br />नानन्दयन्ति तं नार्यो मृग्यो वनतरुं यथा ॥२०॥</div>
</div>
<div class="verse" type="shloka" id="">
<div class="versetext">एकान्तेषु दिगन्तेषु तीरेषु विपिनेषु च ।<br />रतिमायात्यरण्येषु विक्रीत इव जन्तुषु ॥२१॥</div>
</div>
<div class="verse" type="shloka" id="">
<div class="versetext">वस्त्रपानाशनादानपराङ्मुखतया तया ।<br />परिव्राड्धर्मिणं भूय सोऽनुयाति तपस्विनम् ॥२२॥</div>
</div>
<div class="verse" type="shloka" id="">
<div class="versetext">एक एव वसन्देशे जनशून्ये जनेश्वर ।<br />न हसत्येकया बुद्ध्या न गायति न रोदिति ॥२३॥</div>
</div>
<div class="verse" type="shloka" id="">
<div class="versetext">बद्धपद्मासनः शून्यमना वामकरस्थले ।<br />कपोलतलमाधाय केवलं परितिष्ठति ॥२४॥</div>
</div>
<div class="verse" type="shloka" id="">
<div class="versetext">नाभिमानमुपादत्ते न च वाञ्छति राजताम् ।<br />नोदेति नास्तमायाति सुखदुःखानुवृत्तिषु ॥२५॥</div>
</div>
<div class="verse" type="shloka" id="">
<div class="versetext">न विद्मः किमसौ याति किं करोति किमीहते ।<br />किं ध्यायति किमायाति कथं किमनुधावति ॥२६॥</div>
</div>
<div class="verse" type="shloka" id="">
<div class="versetext">प्रत्यहं कृशतामेति प्रत्यहं याति पाण्डुताम् ।<br />विरागं प्रत्यहं याति शरदन्त इव द्रुमः ॥२७॥</div>
</div>
<div class="verse" type="shloka" id="">
<div class="versetext">अनुयातौ तथैवैतौ राजञ्छत्रुघ्नलक्ष्मणौ ।<br />तादृशावेव तस्यैव प्रतिबिम्बाविव स्थितौ ॥२८॥</div>
</div>
<div class="verse" type="shloka" id="">
<div class="versetext">भृत्यै राजभिरम्बाभिः संपृष्टोऽपि पुनः पुनः ।<br />उक्त्वा न किंचिदेवेति तूष्णीमास्ते निरीहितः ॥२९॥</div>
</div>
<div class="verse" type="shloka" id="">
<div class="versetext">आपातमात्रहृद्येषु मा भोगेषु मनः कृथाः ।<br />इति पार्श्वगतं भव्यमनुशास्ति सुहृज्जनम् ॥३०॥</div>
</div>
<div class="verse" type="shloka" id="">
<div class="versetext">नानाविभवरम्यासु स्त्रीषु गोष्ठीगतासु च ।<br />पुरस्थितमिवास्नेहो नाशमेवानुपश्यति ॥३१॥</div>
</div>
<div class="verse" type="shloka" id="">
<div class="versetext">नीतमायुरनायासपदप्राप्तिविवर्जितैः ।<br />चेष्टितैरिति काकल्या भूयोभूयः प्रगायति ॥३२॥</div>
</div>
<div class="verse" type="shloka" id="">
<div class="versetext">सम्राड्भवेति पार्श्वस्थं वदन्तमनुजीविनम् ।<br />प्रलपन्तमिवोन्मत्तं हसत्यन्यमना मुनिः ॥३३॥</div>
</div>
<div class="verse" type="shloka" id="">
<div class="versetext">न प्रोक्तमाकर्णयति ईक्षते न पुरोगतम् ।<br />करोत्यवज्ञां सर्वत्र सुसमेत्यापि वस्तुनि ॥३४॥</div>
</div>
<div class="verse" type="shloka" id="">
<div class="versetext">अप्याकाशसरोजिन्या अप्याकाशमहावने ।<br />इत्थमेतन्मन इति विस्मयोऽस्य न जायते ॥३५॥</div>
</div>
<div class="verse" type="shloka" id="">
<div class="versetext">कान्तामध्यगतस्यापि मनोऽस्य मदनेषवः ।<br />न भेदयन्ति दुर्भेद्यं धारा इव महोपलम्॥३६॥</div>
</div>
<div class="verse" type="shloka" id="">
<div class="versetext">आपदामेकमावासमभिवाञ्छसि किं धनम् ।<br />अनुशिष्येति सर्वस्वमर्थिने संप्रयच्छति ॥३७॥</div>
</div>
<div class="verse" type="shloka" id="">
<div class="versetext">इयमापदियं संपदित्येवं कल्पनामयः ।<br />मनसोऽभ्युदितो मोह इति श्लोकान्प्रगायति ॥३८॥</div>
</div>
<div class="verse" type="shloka" id="">
<div class="versetext">हा हतोऽहमनाथोऽहमित्याक्रन्दपरोऽपि सन् ।<br />न जनो याति वैराग्यं चित्रमित्येव वक्त्यसौ ॥३९॥</div>
</div>
<div class="verse" type="shloka" id="">
<div class="versetext">रघुकाननशालेन रामेण रिपुघातिना ।<br />भृशमित्थं स्थितेनैव वयं खेदमुपागताः ॥४०॥</div>
</div>
<div class="verse" type="shloka" id="">
<div class="versetext">न विद्मः किं महाबाहो तस्य तादृशचेतसः ।<br />कुर्मः कमलपत्राक्ष गतिरत्र हि नो भवान् ॥४१॥</div>
</div>
<div class="verse" type="shloka" id="">
<div class="versetext">राजानमथवा विप्रमुपदेष्टारमग्रतः ।<br />हसत्यज्ञमिवाव्यग्रः सोऽवधीरयति प्रभो ॥४२॥</div>
</div>
<div class="verse" type="shloka" id="">
<div class="versetext">यदेवेदमिदं स्फारं जगन्नाम यदुत्थितम् ।<br />नैतद्वस्तु नचैवाहमिति निर्णीय संस्थितः ॥४३॥</div>
</div>
<div class="verse" type="shloka" id="">
<div class="versetext">नारौ नात्मनि नो मित्रे न राज्ये न च मातरि ।<br />न संपदा न विपदा तस्यास्था न विभो बहिः ॥४४॥</div>
</div>
<div class="verse" type="shloka" id="">
<div class="versetext">निरस्तास्थो निराशोऽसौ निरीहोऽसौ निरास्पदः ।<br />न मूढो न च मुक्तोऽसौ तेन तप्यामहे भृशम् ॥४५॥</div>
</div>
<div class="verse" type="shloka" id="">
<div class="versetext">किं धनेन किमम्बाभिः किं राज्येन किमीहया ।<br />इति निश्चयवानन्तः प्राणत्यागपरः स्थितः ॥४६॥</div>
</div>
<div class="verse" type="shloka" id="">
<div class="versetext">भोगेऽप्यायुषि राज्येषु मित्रे पितरि मातरि ।<br />परमुद्वेगमायातश्चातकोऽवग्रहे यथा ॥४७॥</div>
</div>
<div class="verse" type="shloka" id="">
<div class="versetext">इति तोके समायातां शाखाप्रसरशालिनीम् ।<br />आपत्तामलमुद्धर्तुं समुदेतु दयापरः ॥४८॥</div>
</div>
<div class="verse" type="shloka" id="">
<div class="versetext">तस्य तादृक्स्वभावस्य समग्रविभवान्वितम् ।<br />संसारजालमाभोगि प्रभो प्रतिविषायते ॥४९॥</div>
</div>
<div class="verse" type="shloka" id="">
<div class="versetext">ईदृशः स्यान्महासत्त्वः क इवास्मिन्महीतले ।<br />प्रकृते व्यवहारे तं यो निवेशयितुं क्षमः ॥५०॥</div>
</div>
<div class="verse" type="shloka" id="">
<div class="versetext">मनसि मोहमपास्य महामनाः<br />सकलमार्तितमः किल साधुताम् ।<br />सफलतां नयतीह तमो हरन्<br />दिनकरो भुवि भास्करतामिव ॥५१॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे राघवविषादो नाम दशमः सर्गः ॥१०॥</div>
</div>

<div class="section" type="sarga" id="11">
<div class="verse" type="shloka" id="">
<div class="versetext" type="gadya">विश्वामित्र उवाच ।</div>
<div class="versetext">एवं चेत्तन्महाप्राज्ञा भवन्तो रघुनन्दनम् ।<br />इहानयन्तु त्वरिता हरिणं हरिणा इव ॥१॥</div>
</div>
<div class="verse" type="shloka" id="">
<div class="versetext">एष मोहो रघुपतेर्नापद्भ्यो न च रागतः ।<br />विवेकवैराग्यवतो बोध एव महोदयः ॥२॥</div>
</div>
<div class="verse" type="shloka" id="">
<div class="versetext">इहायातु क्षणाद्राम इह चैव वयं क्षणात् ।<br />मोहं तस्यापनेष्यामो मारुतोऽद्रेर्घनं यथा ॥३॥</div>
</div>
<div class="verse" type="shloka" id="">
<div class="versetext">एतस्मिन्मार्जिते युक्त्या मोहे स रघुनन्दनः ।<br />विश्रान्तिमेष्यति पदे तस्मिन्वयमिवोत्तमे ॥४॥</div>
</div>
<div class="verse" type="shloka" id="">
<div class="versetext">सत्यतां मुदितां प्रज्ञां विश्रान्तिमपतापताम् ।<br />पीनतां वरवर्णत्वं पीतामृत इवैष्यति ॥५॥</div>
</div>
<div class="verse" type="shloka" id="">
<div class="versetext">निजां च प्रकृतामेव व्यवहारपरम्पराम् ।<br />परिपूर्णमना मान्य आचरिष्यत्यखण्डितम् ॥६॥</div>
</div>
<div class="verse" type="shloka" id="">
<div class="versetext">भविष्यति महासत्त्वो ज्ञातलोकपरावरः ।<br />सुखदुःखदशाहीनः समलोष्टाश्मकाञ्चनः ॥७॥</div>
</div>
<div class="verse" type="shloka" id="">
<div class="versetext">इत्युक्ते मुनिनाथेन राजा संपूर्णमानसः ।<br />प्राहिणोद्राममानेतुं भूयो दूतपरम्पराम् ॥८॥</div>
</div>
<div class="verse" type="shloka" id="">
<div class="versetext">एतावताथ कालेन रामो निजगृहासनात् ।<br />पितुः सकाशमागन्तुमुत्थितोऽर्क इवाचलात् ॥९॥</div>
</div>
<div class="verse" type="shloka" id="">
<div class="versetext">वृतः कतिपयैर्भृत्यैर्भ्रातृभ्यां च जगाम ह ।<br />तत्पुण्यं स्वपितुः स्थानं स्वर्गं सुरपतेरिव ॥१०॥</div>
</div>
<div class="verse" type="shloka" id="">
<div class="versetext">दूरादेव ददर्शासौ रामो दशरथं तदा ।<br />वृतं राजसमूहेन देवौघेनेव वासवम् ॥११॥</div>
</div>
<div class="verse" type="shloka" id="">
<div class="versetext">वसिष्ठविश्वामित्राभ्यां सेवितं पार्श्वयोर्द्वयोः ।<br />सर्वशास्त्रार्थतज्ज्ञेन मन्त्रिवृन्देन मालितम् ॥१२॥</div>
</div>
<div class="verse" type="shloka" id="">
<div class="versetext">चारुचामरहस्ताभिः कान्ताभिः समुपासितम् ।<br />ककुब्भिरिव मूर्ताभिः संस्थिताभिर्यथोचितम् ॥१३॥</div>
</div>
<div class="verse" type="shloka" id="">
<div class="versetext">वसिष्ठविश्वामित्राद्यास्तथा दशरथादयः ।<br />ददृशू राघवं दूरादुपायान्तं गुहोपमम् ॥१४॥</div>
</div>
<div class="verse" type="shloka" id="">
<div class="versetext">सत्त्वावष्टब्धगर्भेण शल्येनेव हिमाचलम् ।<br />श्रितं सकलसेव्येन गम्भीरेण स्फुटेन च ॥१५॥</div>
</div>
<div class="verse" type="shloka" id="">
<div class="versetext">सौम्यं समं शुभाकारं विनयोदारमानसम् ।<br />कान्तोपशान्तवपुषं परस्यार्थस्य भाजनम् ॥१६॥</div>
</div>
<div class="verse" type="shloka" id="">
<div class="versetext">समुद्यद्यौवनारम्भं वृद्धोपशमशोभनम् ।<br />अनुद्विग्नमनानन्दं पूर्णप्रायमनोरथम् ॥१७॥</div>
</div>
<div class="verse" type="shloka" id="">
<div class="versetext">विचारितजगद्यात्रं पवित्रगुणगोचरम् ।<br />महासत्त्वैकलोभेन गुणैरिव समाश्रितम् ॥१८॥</div>
</div>
<div class="verse" type="shloka" id="">
<div class="versetext">उदारमार्यमापूर्णमन्तःकरणकोटरम् ।<br />अविक्षुभितया वृत्त्या दर्शयन्तमनुत्तमम्॥१९॥</div>
</div>
<div class="verse" type="shloka" id="">
<div class="versetext">एवङ्गुणगणाकीर्णो दूरादेव रघूद्वहः ।<br />परिमेयस्मिताच्छाच्छस्वहाराम्बरपल्लवः ॥२०॥</div>
</div>
<div class="verse" type="shloka" id="">
<div class="versetext">प्रणनाम चलच्चारुचूडामणिमरीचिना ।<br />शिरसा वसुधाकम्पलोलदेवाचलश्रिया ॥२१॥</div>
</div>
<div class="verse" type="shloka" id="">
<div class="versetext">एवं मुनीन्द्रे ब्रुवति पितुः पादाभिवन्दनम् ।<br />कर्तुमभ्याजगामाथ रामः कमललोचनः ॥२२॥</div>
</div>
<div class="verse" type="shloka" id="">
<div class="versetext">प्रथमं पितरं पश्चान्मुनी मान्यैकमानितौ ।<br />ततो विप्रांस्ततो बन्धूंस्ततो गुरुगणान्सुहृत् ॥२३॥</div>
</div>
<div class="verse" type="shloka" id="">
<div class="versetext">जग्राह च ततो दृष्ट्या मनाङ्मूर्ध्ना तथा गिरा ।<br />राजलोकेन विहितां तां प्रणामपरम्पराम् ॥२४॥</div>
</div>
<div class="verse" type="shloka" id="">
<div class="versetext">विहिताशीर्मुनिभ्यां तु रामः सुसममानसः ।<br />आससाद पितुः पुण्यं समीपं सुरसुन्दरः ॥२५॥</div>
</div>
<div class="verse" type="shloka" id="">
<div class="versetext">पादाभिवन्दनपरं तमथासौ महीपतिः ।<br />शिरस्यभ्यालिलिङ्गाशु चुचुम्ब च पुनःपुनः ॥२६॥</div>
</div>
<div class="verse" type="shloka" id="">
<div class="versetext">शत्रुघ्नं लक्ष्मणं चैव तथैव परवीरहा ।<br />आलिलिङ्ग घनस्नेहो राजहंसोऽम्बुजे यथा ॥२७॥</div>
</div>
<div class="verse" type="shloka" id="">
<div class="versetext">उत्सङ्गे पुत्र तिष्ठेति वदत्यथ महीपतौ ।<br />भूमौ परिजनास्तीर्णे सोंऽशुकेऽथ न्यविक्षत ॥२८॥</div>
</div>
<div class="verse" type="shloka" id="">
<div class="versetext" type="gadya">राजोवाच ।</div>
<div class="versetext">पुत्र प्राप्तविवेकस्त्वं कल्याणानां च भाजनम् ।<br />जडवज्जीर्णया बुद्ध्या खेदायात्मा न दीयताम् ॥२९॥</div>
</div>
<div class="verse" type="shloka" id="">
<div class="versetext">वृद्धविप्रगुरुप्रोक्तं त्वादृशेनानुतिष्ठता ।<br />पदमासाद्यते पुण्यं न मोहमनुधावता ॥३०॥</div>
</div>
<div class="verse" type="shloka" id="">
<div class="versetext">तावदेवाऽऽपदो दूरे तिष्ठन्ति परिपेलवाः ।<br />यावदेव न मोहस्य प्रसरः पुत्र दीयते ॥३१॥</div>
</div>
<div class="verse" type="shloka" id="">
<div class="versetext" type="gadya">श्रीवसिष्ठ उवाच ।</div>
<div class="versetext">राजपुत्र महाबाहो शूरस्त्वं विजितास्त्वया ।<br />दुरुच्छेदा दुरारम्भा अप्यमी विषयारयः ॥३२॥</div>
</div>
<div class="verse" type="shloka" id="">
<div class="versetext">किमतज्ज्ञ इवाज्ञानां योग्ये व्यामोहसागरे ।<br />विनिमज्जसि कल्लोलबहुले जाड्यशालिनि ॥३३॥</div>
</div>
<div class="verse" type="shloka" id="">
<div class="versetext">विश्वामित्र उवाच<br />चलन्नीलोत्पलव्यूहसमलोचनलोलताम् ।<br />ब्रूहि चेतःकृतां त्यक्त्वा हेतुना केन मुह्यसि ॥३४॥</div>
</div>
<div class="verse" type="shloka" id="">
<div class="versetext">किंनिष्ठाः के च ते केन कियन्तः कारणेन ते ।<br />आधयः प्रविलुम्पन्ति मनो गेहमिवाखवः ॥३५॥</div>
</div>
<div class="verse" type="shloka" id="">
<div class="versetext">मन्ये नानुचितानां त्वमाधीनां पदमुत्तमम् ।<br />आपत्सु चाऽप्रयोज्यं ते निहीना अपि चाधयः ॥३६॥</div>
</div>
<div class="verse" type="shloka" id="">
<div class="versetext">यथाभिमतमाशु त्वं ब्रूहि प्राप्स्यसि चानघ ।<br />सर्वमेव पुनर्येन भेत्स्यन्ते त्वां तु नाधयः ॥३७॥</div>
</div>
<div class="verse" type="shloka" id="">
<div class="versetext">इत्युक्तमस्य सुमते रघुवंशकेतु-<br />राकर्ण्य वाक्यमुचितार्थविलासगर्भम् ।<br />तत्याज खेदमभिगर्जति वारिवाहे<br />बर्ही यथा त्वनुमिताभिमतार्थसिद्धिः ॥३८॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे राघवसमाश्वासनं नामैकादशः सर्गः ॥११॥</div>
</div>

<div class="section" type="sarga" id="12">
<div class="verse" type="shloka" id="">
<div class="versetext" type="gadya">वाल्मीकिरुवाच ।</div>
<div class="versetext">इति पृष्टो मुनीन्द्रेण समाश्वस्य च राघवः ।<br />उवाच वचनं चारु परिपूर्णार्थमन्थरम् ॥१॥</div>
</div>
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">भगवन्भवता पृष्टो यथावदधुनाऽखिलम् ।<br />कथयाम्यहमज्ञोऽपि को लङ्घयति सद्वचः ॥२॥</div>
</div>
<div class="verse" type="shloka" id="">
<div class="versetext">अहं तावदयं जातो निजेऽस्मिन्पितृसद्मनि ।<br />क्रमेण वृद्धिं संप्राप्तः प्राप्तविद्यश्च संस्थितः ॥३॥</div>
</div>
<div class="verse" type="shloka" id="">
<div class="versetext">ततः सदाचारपरो भूत्वाहं मुनिनायक ।<br />विहृतस्तीर्थयात्रार्थमुर्वीमम्बुधिमेखलाम्॥४॥</div>
</div>
<div class="verse" type="shloka" id="">
<div class="versetext">एतावताथ कालेन संसारास्थामिमां हरन् ।<br />समुद्भूतो मनसि मे विचारः सोऽयमीदृशः ॥५॥</div>
</div>
<div class="verse" type="shloka" id="">
<div class="versetext">विवेकेन परीतात्मा तेनाहं तदनु स्वयम् ।<br />भोगनीरसया बुद्ध्या प्रविचारितवानिदम् ॥६॥</div>
</div>
<div class="verse" type="shloka" id="">
<div class="versetext">किंनामेदं बत सुखं येयं संसारसंततिः ।<br />जायते मृतये लोको म्रियते जननाय च ॥७॥</div>
</div>
<div class="verse" type="shloka" id="">
<div class="versetext">अस्थिराः सर्व एवेमे सचराचरचेष्टिताः ।<br />आपदां पतयः पापा भावा विभवभूमयः ॥८॥</div>
</div>
<div class="verse" type="shloka" id="">
<div class="versetext">अयःशलाकासदृशाः परस्परमसङ्गिनः ।<br />श्लिष्यन्ते केवलं भावा मनःकल्पनया स्वया ॥९॥</div>
</div>
<div class="verse" type="shloka" id="">
<div class="versetext">मनःसमायत्तमिदं जगदाभोगि दृश्यते ।<br />मनश्चासदिवाभाति केन स्म परिमोहिताः ॥१०॥</div>
</div>
<div class="verse" type="shloka" id="">
<div class="versetext">असतैव वयं कष्टं विकृष्टा मूढबुद्धयः ।<br />मृगतृष्णाम्भसा दूरे वने मुग्धमृगा इव ॥११॥</div>
</div>
<div class="verse" type="shloka" id="">
<div class="versetext">न केनचिच्च विक्रीता विक्रीता इव संस्थिताः ।<br />बत मूढा वयं सर्वे जानाना अपि शाम्बरम् ॥१२॥</div>
</div>
<div class="verse" type="shloka" id="">
<div class="versetext">किमेतेषु प्रपञ्चेषु भोगा नाम सुदुर्भगाः ।<br />मुधैव हि वयं मोहात्संस्थिता बद्धभावनाः ॥१३॥</div>
</div>
<div class="verse" type="shloka" id="">
<div class="versetext">आ ज्ञातं बहुकालेन व्यर्थमेव वयं वने ।<br />मोहे निपतिता मुग्धाः श्वभ्रे मुग्धा मृगा इव ॥१४॥</div>
</div>
<div class="verse" type="shloka" id="">
<div class="versetext">किं मे राज्येन किं भोगैः कोऽहं किमिदमागतम् ।<br />यन्मिथ्यैवास्तु तन्मिथ्या कस्य नाम किमागतम् ॥१५॥</div>
</div>
<div class="verse" type="shloka" id="">
<div class="versetext">एवं विमृशतो ब्रह्मन्सर्वेष्वेव ततो मम ।<br />भावेष्वरतिरायाता पथिकस्य मरुष्विव ॥१६॥</div>
</div>
<div class="verse" type="shloka" id="">
<div class="versetext">तदेतद्भगवन्ब्रूहि किमिदं परिणश्यति ।<br />किमिदं जायते भूयः किमिदं परिवर्धते ॥१७॥</div>
</div>
<div class="verse" type="shloka" id="">
<div class="versetext">जरामरणमापच्च जननं संपदस्तथा ।<br />आविर्भावतिरोभावैर्विवर्धन्ते पुनःपुनः ॥१८॥</div>
</div>
<div class="verse" type="shloka" id="">
<div class="versetext">भोगैस्तैरेव तैरेव तुच्छैर्वयममी किल ।<br />पश्य जर्जरतां नीता वातैरिव गिरिद्रुमाः ॥१९॥</div>
</div>
<div class="verse" type="shloka" id="">
<div class="versetext">अचेतना इव जनाः पवनैः प्राणनामभिः ।<br />ध्वनन्तः संस्थिता व्यर्थं यथा कीचकवेणवः ॥२०॥</div>
</div>
<div class="verse" type="shloka" id="">
<div class="versetext">शाम्यतीदं कथं दुःखमिति तप्तोऽस्मि चिन्तया ।<br />जरद्द्रुम इवोग्रेण कोटरस्थेन वह्निना ॥२१॥</div>
</div>
<div class="verse" type="shloka" id="">
<div class="versetext">संसारदुःखपाषाणनीरन्ध्रहृदयोऽप्यहम् ।<br />निजलोकभयादेव गलद्वाष्पं न रोदिमि ॥२२॥</div>
</div>
<div class="verse" type="shloka" id="">
<div class="versetext">शून्या मन्मुखवृत्तीस्ताः शुष्करोदननीरसाः ।<br />विवेक एव हृत्संस्थो ममैकान्तेषु पश्यति ॥२३॥</div>
</div>
<div class="verse" type="shloka" id="">
<div class="versetext">भृशं मुह्यामि संस्मृत्य भावाभावमयीं स्थितिम् ।<br />दारिद्र्येणेव सुभगो दूरे संसारचेष्टया ॥२४॥</div>
</div>
<div class="verse" type="shloka" id="">
<div class="versetext">मोहयन्ति मनोवृत्तिं खण्डयन्ति गुणावलिम् ।<br />दुःखजालं प्रयच्छन्ति विप्रलम्भपराः श्रियः ॥२५॥</div>
</div>
<div class="verse" type="shloka" id="">
<div class="versetext">चिन्तानिचयचक्राणि नानन्दाय धनानि मे ।<br />संप्रसूतकलत्राणि गृहाण्युग्रापदामिव ॥२६॥</div>
</div>
<div class="verse" type="shloka" id="">
<div class="versetext">विविधदोषदशापरिचिन्तनै-<br />र्विततभङ्गुरकारणकल्पितैः ।<br />मम न निर्वृतिमेति मनो मुने<br />निगडितस्य यथा वनदन्तिनः ॥२७॥</div>
</div>
<div class="verse" type="shloka" id="">
<div class="versetext">खलाः कालेकाले निशि निशितमोहैकमिहिका-<br />गतालोके लोके विषयशतचौराः सुचतुराः ।<br />प्रवृत्ताः प्रोद्युक्ता दिशिदिशि विवेकैकहरणे<br />रणे शक्तास्तेषां क इव विदुषःप्रोज्झ्य सुभटाः ॥२८॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे प्रथमपरितापो<br />नाम द्वादशः सर्गः ॥१२॥</div>
</div>

<div class="section" type="sarga" id="13">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">इयमस्मिन्स्थितोदारा संसारे परिकल्पिता ।<br />श्रीर्मुने परिमोहाय सापि नूनं कदर्थदा ॥१॥</div>
</div>
<div class="verse" type="shloka" id="">
<div class="versetext">उल्लासबहुलानन्तकल्लोलानलमाकुलान् ।<br />जडान्प्रवहति स्फारान्प्रावृषीव तरङ्गिणी ॥</div>
</div>
<div class="verse" type="shloka" id="">
<div class="versetext">चिन्तादुहितरो बह्वयो भूरिदुर्ललितैधिताः ।<br />चञ्चलाः प्रभवन्त्यस्यास्तरङ्गाः सरितो यथा ॥३॥</div>
</div>
<div class="verse" type="shloka" id="">
<div class="versetext">एषा हि पदमेकत्र न निबध्नाति दुर्भगा ।<br />दग्धेवानियताचारमितश्चेतश्च धावति ॥४॥</div>
</div>
<div class="verse" type="shloka" id="">
<div class="versetext">जनयन्ती परं दाहं परामृष्टाङ्गिका सती ।<br />विनाशमेव धत्तेऽन्तर्दीपलेखेव कज्जलम् ॥५॥</div>
</div>
<div class="verse" type="shloka" id="">
<div class="versetext">गुणागुणविचारेण विनैव किल पार्श्वगम् ।<br />राजप्रकृतिवन्मूढा दुरारूढाऽवलम्बते ॥६॥</div>
</div>
<div class="verse" type="shloka" id="">
<div class="versetext">कर्मणा तेनतेनैषा विस्तारमनुगच्छति ।<br />दोषाशीविषवेगस्य यत्क्षीरं विस्तरायते ॥७॥</div>
</div>
<div class="verse" type="shloka" id="">
<div class="versetext">तावच्छीतमृदुस्पर्शाः परे स्वे च जने जनाः ।<br />वात्ययेव हिमं यावच्छ्रिया न परुषीकृताः ॥८॥</div>
</div>
<div class="verse" type="shloka" id="">
<div class="versetext">प्राज्ञाः शूराः कृतज्ञाश्च पेशला मृदवश्च ये ।<br />पांसुमुष्ट्येव मणयः श्रिया ते मलिनीकृताः ॥९॥</div>
</div>
<div class="verse" type="shloka" id="">
<div class="versetext">न श्रीः सुखाय भगवन्दुःखायैव हि वर्धते ।<br />गुप्ता विनाशनं धत्ते मृतिं विषलता यथा ॥१०॥</div>
</div>
<div class="verse" type="shloka" id="">
<div class="versetext">श्रीमानजननिन्द्यश्च शूरश्चाप्यविकत्थनः ।<br />समदृष्टिः प्रभुश्चैव दुर्लभाः पुरुषास्त्रयः ॥११॥</div>
</div>
<div class="verse" type="shloka" id="">
<div class="versetext">एषा हि विषमा दुःखभोगिनां गहना गुहा ।<br />घनमोहगजेन्द्राणां विन्ध्यशैलमहातटी ॥१२॥</div>
</div>
<div class="verse" type="shloka" id="">
<div class="versetext">सत्कार्यपद्मरजनी दुःखकैरवचन्द्रिका ।<br />सुदृष्टिदीपिकावात्या कल्लोलौघतरङ्गिणी ॥१३॥</div>
</div>
<div class="verse" type="shloka" id="">
<div class="versetext">संभ्रमाभ्रादिपदवी विषादविषवर्धिनी ।<br />केदारिका विकल्पानां खेदायभयभोगिनी ॥१४॥</div>
</div>
<div class="verse" type="shloka" id="">
<div class="versetext">हिमं वैराग्यवल्लीनां विकारोलूकयामिनी ।<br />राहुदंष्ट्रा विवेकेन्दोः सौजन्याम्भोजचन्द्रिका ॥१५॥</div>
</div>
<div class="verse" type="shloka" id="">
<div class="versetext">इन्द्रायुधवदालोलनानारागमनोहरा ।<br />लोला तडिदिवोत्पन्नध्वंसिनी च जडाश्रया ॥१६॥</div>
</div>
<div class="verse" type="shloka" id="">
<div class="versetext">चापलावजितारण्य नकुली नकुलीनजा ।<br />विप्रलम्भनतात्पर्यजितोग्रमृगतृष्णिका ॥१७॥</div>
</div>
<div class="verse" type="shloka" id="">
<div class="versetext">लहरीवैकरूपेण पदं क्षणमकुर्वती ।<br />चला दीपशिखेवातिदुर्ज्ञेयगतिगोचरा ॥१८॥</div>
</div>
<div class="verse" type="shloka" id="">
<div class="versetext">सिंहीव विग्रहव्यग्रकरीन्द्रकुलपोथिनी ।<br />खड्गधारेव शिशिरा तीक्ष्णतीक्ष्णाशयाश्रया ॥१९॥</div>
</div>
<div class="verse" type="shloka" id="">
<div class="versetext">नानयापहृतार्थिन्या दुराधिपरिलीनया ।<br />पश्याम्यभव्यया लक्ष्म्या किंचिद्दुःखादृते सुखम् ॥२०॥</div>
</div>
<div class="verse" type="shloka" id="">
<div class="versetext">दूरेणोत्सारिताऽलक्ष्म्या पुनरेव समादरात् ।<br />अहो बताश्लिष्यतीव निर्लज्जा दुर्जना सदा ॥२१॥</div>
</div>
<div class="verse" type="shloka" id="">
<div class="versetext">मनोरमा कर्षति चित्तवृत्तिं<br />कदर्थसाध्या क्षणभङ्गुरा च ।<br />व्यालावलीगात्रविवृत्तदेहा<br />श्वभ्रोत्थिता पुष्पलतेव लक्ष्मीः ॥२२॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे लक्ष्मीनिराकरणं नाम त्रयोदशः सर्गः ॥१३॥</div>
</div>

<div class="section" type="sarga" id="14">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">आयुः पल्लवकोणाग्रलम्बाम्बुकणभङ्गुरम् ।<br />उन्मत्तमिव संत्यज्य यात्यकाण्डे शरीरकम् ॥१॥</div>
</div>
<div class="verse" type="shloka" id="">
<div class="versetext">विषयाशीविषासङ्गपरिजर्जरचेतसाम् ।<br />अप्रौढात्मविवेकानामायुरायासकारणम् ॥२॥</div>
</div>
<div class="verse" type="shloka" id="">
<div class="versetext">ये तु विज्ञातविज्ञेया विश्रान्ता वितते पदे ।<br />भावाभावसमाश्वासमायुस्तेषां सुखायते ॥३॥</div>
</div>
<div class="verse" type="shloka" id="">
<div class="versetext">वयं परिमिताकारपरिनिष्ठितनिश्चयाः ।<br />संसाराभ्रतडित्पुञ्जे मुने नायुषि निर्वृताः ॥४॥</div>
</div>
<div class="verse" type="shloka" id="">
<div class="versetext">युज्यते वेष्टनं वायोराकाशस्य च खण्डनम् ।<br />ग्रथनं च तरङ्गाणामास्था नायुषि युज्यते ॥५॥</div>
</div>
<div class="verse" type="shloka" id="">
<div class="versetext">पेलवं शरदीवाभ्रमस्नेह इव दीपकः ।<br />तरङ्गक इवालोलं गतमेवोपलक्ष्यते ॥६॥</div>
</div>
<div class="verse" type="shloka" id="">
<div class="versetext">तरङ्गं प्रतिबिम्बेन्दुं तडित्पुञ्जं नभोम्बुजम् ।<br />ग्रहीतुमास्थां बध्नामि न त्वायुषि हतस्थितौ ॥७॥</div>
</div>
<div class="verse" type="shloka" id="">
<div class="versetext">अविश्रान्तमनाः शून्यमायुराततमीहते ।<br />दुःखायैव विमूढोऽन्तर्गर्भमश्वतरी यथा ॥८॥</div>
</div>
<div class="verse" type="shloka" id="">
<div class="versetext">संसारसंसृतावस्यां फेनोऽस्मिन्सर्गसागरे ।<br />कायवल्लयाम्भसो ब्रह्मञ्जीवितं मे न रोचते ॥९॥</div>
</div>
<div class="verse" type="shloka" id="">
<div class="versetext">प्राप्यं संप्राप्यते येन भूयो येन न शोच्यते ।<br />पराया निर्वृतेः स्थानं यत्तज्जीवितमुच्यते ॥१०॥</div>
</div>
<div class="verse" type="shloka" id="">
<div class="versetext">तरवोऽपि हि जीवन्ति जीवन्ति मृगपक्षिणः ।<br />स जीवति मनो यस्य मननेन न जीवति ॥११॥</div>
</div>
<div class="verse" type="shloka" id="">
<div class="versetext">जातास्त एव जगति जन्तवः साधुजीविताः ।<br />ये पुनर्नेह जायन्ते शेषा जरठगर्दभाः ॥१२॥</div>
</div>
<div class="verse" type="shloka" id="">
<div class="versetext">भारोऽविवेकिनः शास्त्रं भारो ज्ञानं च रागिणः ।<br />अशान्तस्य मनो भारो भारोऽनात्मविदो वपुः ॥१३॥</div>
</div>
<div class="verse" type="shloka" id="">
<div class="versetext">रूपमायुर्मनो बुद्धिरहंकारस्तथेहितम् ।<br />भारो भारधरस्येव सर्वं दुःखाय दुर्धियः ॥१४॥</div>
</div>
<div class="verse" type="shloka" id="">
<div class="versetext">अविश्रान्तमनापूर्णमापदां परमास्पदम् ।<br />नीडं रोगविहङ्गानामायुरायासनं दृढम् ॥१५॥</div>
</div>
<div class="verse" type="shloka" id="">
<div class="versetext">प्रत्यहं खेदमुत्सृज्य शनैरलमनारतम् ।<br />आखुनेव जरच्छुभ्रं कालेन विनिहन्यते ॥१६॥</div>
</div>
<div class="verse" type="shloka" id="">
<div class="versetext">शरीरबिलविश्रान्तैर्विषदाहप्रदायिभिः ।<br />रोगैरापीयते रौद्रैर्व्यालैरिव वनानिलः ॥१७॥</div>
</div>
<div class="verse" type="shloka" id="">
<div class="versetext">प्रस्नुवानैरविच्छेदं तुच्छैरन्तरवासिभिः ।<br />दुःखैरावृश्च्यते क्रूरैर्घुणैरिव जरद्द्रुमः ॥१८॥</div>
</div>
<div class="verse" type="shloka" id="">
<div class="versetext">नूनं निगरणायाशु घनगर्धमनारतम् ।<br />आखुर्मार्जारकेणेव मरणेनावलोक्यते ॥१९॥</div>
</div>
<div class="verse" type="shloka" id="">
<div class="versetext">गन्धादिगुणगर्भिण्या शून्ययाऽशक्तिवेश्यया ।<br />अन्नं महाशनेनेव जरया परिजीर्यते ॥२०॥</div>
</div>
<div class="verse" type="shloka" id="">
<div class="versetext">दिनैः कतिपयैरेव परिज्ञाय गतादरम् ।<br />दुर्जनः सुजनेनेव यौवनेनावमुच्यते ॥२१॥</div>
</div>
<div class="verse" type="shloka" id="">
<div class="versetext">विनाशसुहृदा नित्यं जरामरणबन्धुना ।<br />रूपं खिङ्गवरेणेव कृतान्तेनाभिलष्यते ॥२२॥</div>
</div>
<div class="verse" type="shloka" id="">
<div class="versetext">स्थिरतया सुखभासितया तया<br />सततमुज्ज्ञितमुत्तमफल्गु च ।<br />जगति नास्ति तथा गुणवर्जितं<br />मरणभाजनमायुरिदं यथा ॥२३॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे जीवितगर्हा नाम चतुर्दशः सर्गः ॥१४॥</div>
</div>

<div class="section" type="sarga" id="15">
(ath)पञ्चदशः सर्गः १५॥author
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">मुधैवाभ्युत्थितो मोहान्मुधैव परिवर्धते ।<br />मिथ्यामयेन भीतोऽस्मि दुरहंकारशत्रुणा ॥१॥</div>
</div>
<div class="verse" type="shloka" id="">
<div class="versetext">अहंकारवशादेव दोषकोशकदर्थताम् ।<br />ददाति दीनदीनानां संसारो विविधाकृतिः ॥२॥</div>
</div>
<div class="verse" type="shloka" id="">
<div class="versetext">अहंकारवशादापदहंकाराहुराधयः ।<br />अहंकारवशादीहा त्वहंकारो ममामयः ॥३॥</div>
</div>
<div class="verse" type="shloka" id="">
<div class="versetext">तमहंकारमाश्रित्य परमं चिरवैरिणम् ।<br />न भुजे न पिबाम्यम्भः किमु भोगान्भुजे मुने ॥४॥</div>
</div>
<div class="verse" type="shloka" id="">
<div class="versetext">संसाररजनी दीर्घा माया मनसि मोहिनी ।<br />ततोऽहंकारदोषेण किरातेनेव वागुरा ॥५॥</div>
</div>
<div class="verse" type="shloka" id="">
<div class="versetext">यानि दुःखानि दीर्घाणि विषमाणि महान्ति च ।<br />अहंकारात्प्रसूतानि तान्यगात्खदिरा इव ॥६॥</div>
</div>
<div class="verse" type="shloka" id="">
<div class="versetext">शमेन्दुसैंहिकेयास्यं गुणपद्महिमाशनिम् ।<br />साम्यमेघशरत्कालमहंकारं त्यजाम्यहम् ॥७॥</div>
</div>
<div class="verse" type="shloka" id="">
<div class="versetext">नाहं रामो न मे वाञ्छा भावेषु न च मे मनः ।<br />शान्त आसितुमिच्छामि स्वात्मनीव जिनो यथा ॥८॥</div>
</div>
<div class="verse" type="shloka" id="">
<div class="versetext">अहंकारवशाद्यद्यन्मया भुक्तं हुतं कृतम् ।<br />सर्वं तत्तदवस्त्वेव वस्त्वहंकाररिक्तता ॥९॥</div>
</div>
<div class="verse" type="shloka" id="">
<div class="versetext">अहमित्यस्ति चेद्ब्रह्मन्नहमापदि दुःखितः ।<br />नास्ति चेत्सुखितस्तस्मादनहंकारिता वरम् ॥१०॥</div>
</div>
<div class="verse" type="shloka" id="">
<div class="versetext">अहंकारं परित्यज्य मुने शान्तमनस्तया ।<br />अवतिष्ठे गतोद्वेगो भोगौघो भङ्गुरास्पदः ॥११॥</div>
</div>
<div class="verse" type="shloka" id="">
<div class="versetext">ब्रह्मन्यावदहंकारवारिदः परिजृम्भते ।<br />तावद्विकासमायाति तृष्णाकुटजमञ्जरी ॥१२॥</div>
</div>
<div class="verse" type="shloka" id="">
<div class="versetext">अहंकारघने शान्ते तृष्णा नवतडिल्लता ।<br />शान्तदीपशिखावृत्त्या क्वापि यात्यतिसत्वरम्॥१३॥</div>
</div>
<div class="verse" type="shloka" id="">
<div class="versetext">अहंकारमहाविन्ध्ये मनोमत्तमहागजः ।<br />विस्फूर्जति घनास्फोटैः स्तनितैरिव वारिदः ॥१४॥</div>
</div>
<div class="verse" type="shloka" id="">
<div class="versetext">इह देहमहारण्ये घनाहंकारकेसरी ।<br />योऽयमुल्लसति स्फारस्तेनेदं जगदाततम् ॥१५॥</div>
</div>
<div class="verse" type="shloka" id="">
<div class="versetext">तृष्णातन्तुलवप्रोता बहुजन्मपरम्परा ।<br />अहंकारोग्रखिङ्गेन कण्ठे मुक्तावली कृता ॥१६॥</div>
</div>
<div class="verse" type="shloka" id="">
<div class="versetext">पुत्रमित्रकलत्रादितन्त्रमन्त्रविवर्जितम् ।<br />प्रसारितमनेनेह मुनेऽहंकारवैरिणा ॥१७॥</div>
</div>
<div class="verse" type="shloka" id="">
<div class="versetext">प्रमार्जितेऽहमित्यस्मिन्पदे स्वयमपि द्रुतम् ।<br />प्रमार्जिता भवन्त्येते सर्व एव दुराधयः ॥१८॥</div>
</div>
<div class="verse" type="shloka" id="">
<div class="versetext">अहमित्यम्बुदे शान्ते शनैश्च शमशातिनी ।<br />मनोगगनसंमोहमिहिका क्वापि गच्छति ॥१९॥</div>
</div>
<div class="verse" type="shloka" id="">
<div class="versetext">निरहंकारवृत्तेर्मे मौर्ख्याच्छोकेन सीदतः ।<br />यत्किंचिदुचितं ब्रह्मंस्तदाख्यातुमिहार्हसि ॥२०॥</div>
</div>
<div class="verse" type="shloka" id="">
<div class="versetext">सर्वापदां निलयमध्रुवमन्तरस्थ-<br />मुन्मुक्तमुत्तमगुणेन न संश्रयामि ।<br />यत्नादहंकृतिपदं परितोऽतिदुःखं<br />शेषेण मां समनुशाधि महानुभाव ॥२१॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे अहंकारजुगुप्सा नाम पञ्चदशः सर्गः ॥१५॥</div>
</div>

<div class="section" type="sarga" id="16">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">दोषैर्जर्जरतां याति सत्कार्यादार्यसेवनात् ।<br />वातान्तःपिच्छलववच्चेतश्चलति चञ्चलम् ॥१॥</div>
</div>
<div class="verse" type="shloka" id="">
<div class="versetext">इतश्चेतश्च सुव्यग्रं व्यर्थमेवाभिधावति ।<br />दूराद्दूरतरं दीनं ग्रामे कौलेयको यथा ॥२॥</div>
</div>
<div class="verse" type="shloka" id="">
<div class="versetext">न प्राप्नोति क्वचित्किंचित्प्राप्तैरपि महाधनैः ।<br />नान्तः संपूर्णतामेति करण्डक इवाम्बुभिः ॥३॥</div>
</div>
<div class="verse" type="shloka" id="">
<div class="versetext">नित्यमेव मुने शून्यं कदाशावागुरावृतम् ।<br />न मनो निवृतिं याति मृगो यूथादिव च्युतः ॥४॥</div>
</div>
<div class="verse" type="shloka" id="">
<div class="versetext">तरङ्गतरलां वृत्तिं दधदालूनशीर्णताम् ।<br />परित्यज्य क्षणमपि हृदये याति न स्थितिम् ॥५॥</div>
</div>
<div class="verse" type="shloka" id="">
<div class="versetext">मनो मननविक्षुब्धं दिशो दश विधावति ।<br />मन्दराहननोद्धूतं क्षीरार्णवपयो यथा ॥६॥</div>
</div>
<div class="verse" type="shloka" id="">
<div class="versetext">कल्लोलकलितावर्तं मायामकरमालितम् ।<br />न निरोद्धुं समर्थोऽस्मि मनोमयमहार्णवम् ॥७॥</div>
</div>
<div class="verse" type="shloka" id="">
<div class="versetext">भोगदूर्वाङ्कुराकाङ्क्षी श्वभ्रपातमचिन्तयन् ।<br />मनोहरिणको ब्रह्मन्दूरं विपरिधावति ॥८॥</div>
</div>
<div class="verse" type="shloka" id="">
<div class="versetext">न कदाचन मे चेतः स्वामालूनविशीर्णताम् ।<br />त्यजत्याकुलया वृत्त्या चञ्चलत्वमिवार्णवः ॥९॥</div>
</div>
<div class="verse" type="shloka" id="">
<div class="versetext">चेतश्चञ्चलया वृत्त्या चिन्तानिचयचञ्चुरम् ।<br />धृतिं बध्नाति नैकत्र पञ्जरे केसरी यथा ॥1.16.१०॥</div>
</div>
<div class="verse" type="shloka" id="">
<div class="versetext">मनो मोहरथारूढं शरीरात्समतासुखम् ।<br />हरत्यपहतोद्वेगं हंसः क्षीरमिवाम्भसः ॥११॥</div>
</div>
<div class="verse" type="shloka" id="">
<div class="versetext">अनल्पकल्पनातल्पे विलीनाश्चित्तवृत्तयः ।<br />मुनीन्द्र न प्रबुध्यन्ते तेन तप्येऽहमाकुलः ॥१२॥</div>
</div>
<div class="verse" type="shloka" id="">
<div class="versetext">क्रोडीकृतदृढग्रन्थितृष्णासूत्रे स्थितात्मना ।<br />विहगो जालकेनेव ब्रह्मन्बद्धोऽस्मि चेतसा ॥१३॥</div>
</div>
<div class="verse" type="shloka" id="">
<div class="versetext">संततामर्षधूमेन चिन्ताज्वालाकुलेन च ।<br />वह्निनेव तृणं शुष्कं मुने दग्धोऽस्मि चेतसा ॥१४॥</div>
</div>
<div class="verse" type="shloka" id="">
<div class="versetext">क्रूरेण जडतां यातस्तृष्णाभार्यानुगामिना ।<br />शवं कौलेयकेनेव ब्रह्मन्मुक्तोऽस्मि चेतसा ॥१५॥</div>
</div>
<div class="verse" type="shloka" id="">
<div class="versetext">तरङ्गतरलास्फालवृत्तिना जडरूपिणा ।<br />तटवृक्ष इवौघेन ब्रह्मन्नीतोऽस्मि चेतसा ॥१६॥</div>
</div>
<div class="verse" type="shloka" id="">
<div class="versetext">अवान्तरनिपाताय शून्ये वा भ्रमणाय च ।<br />तृणं चण्डानिलेनेव दूरे नीतोऽस्मि चेतसा ॥१७॥</div>
</div>
<div class="verse" type="shloka" id="">
<div class="versetext">संसारजलधेरस्मान्नित्यमुत्तरणोन्मुखः ।<br />सेतुनेव पयःपूरो रोधितोऽस्मि कुचेतसा ॥१८॥</div>
</div>
<div class="verse" type="shloka" id="">
<div class="versetext">पातालाद्गच्छता पृथ्वीं पृथ्व्याः पातालगामिना ।<br />कूपकाष्ठं कुदाम्नेव वेष्टितोऽस्मि कुचेतसा ॥१९॥</div>
</div>
<div class="verse" type="shloka" id="">
<div class="versetext">मिथ्यैव स्फाररूपेण विचाराद्विशरारुणा ।<br />बालो वेतालकेनेव गृहीतोऽस्मि कुचेतसा ॥1.16.२०॥</div>
</div>
<div class="verse" type="shloka" id="">
<div class="versetext">वह्नेरुष्णतरः शैलादपि कष्टतरक्रमः ।<br />वज्रादपि दृढो ब्रह्मन्दुर्निग्रहमनोग्रहः ॥२१॥</div>
</div>
<div class="verse" type="shloka" id="">
<div class="versetext">चेतः पतति कार्येषु विहगः स्वामिषेष्विव ।<br />क्षणेन विरतिं याति बालः क्रीडनकादिव ॥२२॥</div>
</div>
<div class="verse" type="shloka" id="">
<div class="versetext">जडप्रकृतिरालोलो विततावर्तवृत्तिमान् ।<br />मनोऽब्धिरहितव्यालो दूरं नयति तात माम् ॥२३॥</div>
</div>
<div class="verse" type="shloka" id="">
<div class="versetext">अप्यब्धिपानान्महतः सुमेरून्मूलनादपि ।<br />अपि वह्न्यशनात्साधो विषमश्चित्तनिग्रहः ॥२४॥</div>
</div>
<div class="verse" type="shloka" id="">
<div class="versetext">चित्तं कारणमर्थानां तस्मिन्सति जगत्त्रयम् ।<br />तस्मिन्क्षीणे जगत्क्षीणं तच्चिकित्स्यं प्रयत्नतः ॥२५॥</div>
</div>
<div class="verse" type="shloka" id="">
<div class="versetext">चित्तादिमानि सुखदुःखशतानि नून-<br />मभ्यागतान्यगवरादिव काननानि ।<br />तस्मिन्विवेकवशतस्तनुतां प्रयाते<br />मन्ये मुने निपुणमेव गलन्ति तानि ॥२६॥</div>
</div>
<div class="verse" type="shloka" id="">
<div class="versetext">सकलगुणजयाशा यत्र बद्धा महद्भि-<br />स्तमरिमिह विजेतुं चित्तमभ्युत्थितोऽहम् ।<br />विगतरतितयान्तर्नाभिनन्दामि लक्ष्मीं<br />जडमलिनविलासां मेघलेखामिवेन्दुः ॥२७॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे वैराग्यचित्तदौरात्म्यं नाम षोडशः सर्गः ॥१६॥</div>
</div>

<div class="section" type="sarga" id="17">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">हार्दान्धकारशर्वर्या तृष्णयेह दुरन्तया ।<br />स्फुरन्ति चेतनाकाशे दोषकौशिकपङ्कतयः ॥१॥</div>
</div>
<div class="verse" type="shloka" id="">
<div class="versetext">अन्तर्दाहप्रदायिन्या समूढरसमार्दवः ।<br />पङ्क आदित्यदीप्त्येव शोषं नीतोऽस्मि चिन्तया ॥२॥</div>
</div>
<div class="verse" type="shloka" id="">
<div class="versetext">मम चित्तमहारण्येव्यामोहतिमिराकुले ।<br />शून्ये ताण्डविनी जाता भृशमाशापिशाचिका ॥३॥</div>
</div>
<div class="verse" type="shloka" id="">
<div class="versetext">वचोरचितनीहारा काञ्चनोपवनोज्ज्वला ।<br />नूनं विकासमायाति चिन्ताचणकमञ्जरी ॥४॥</div>
</div>
<div class="verse" type="shloka" id="">
<div class="versetext">अलमन्तर्भ्रमायैव तृष्णातरलिताशया ।<br />आयाता विषमोल्लासमूर्मिरम्बुनिधाविव ॥५॥</div>
</div>
<div class="verse" type="shloka" id="">
<div class="versetext">उद्दामकल्लोलरवा देहाद्रौ वहतीह मे ।<br />तरङ्गतरलाकारा तरत्तृष्णातरङ्गिणी ॥६॥</div>
</div>
<div class="verse" type="shloka" id="">
<div class="versetext">वेगं सरोद्धुमुदितो वात्ययेव जरत्तृणम् ।<br />नीतः कलुषया क्वापि तृष्णया चित्तचातकः ॥७॥</div>
</div>
<div class="verse" type="shloka" id="">
<div class="versetext">यां यामहमतीवास्थां संश्रयामि गुणश्रियाम् ।<br />तां तां कृन्तति मे तृष्णा तन्त्रीमिव कुमूषिका ॥८॥</div>
</div>
<div class="verse" type="shloka" id="">
<div class="versetext">पयसीव जरत्पर्णं वायाविव जरत्तृणम् ।<br />नभसीव शरन्मेघश्चिन्ताचक्रे भ्रमाम्यहम् ॥९॥</div>
</div>
<div class="verse" type="shloka" id="">
<div class="versetext">गन्तुमास्पदमात्मीयमसमर्थधियो वयम् ।<br />चिन्ताजाले विमुह्यामो जाले शकुनयो यथा ॥१०॥</div>
</div>
<div class="verse" type="shloka" id="">
<div class="versetext">तृष्णाभिधानया तात दग्धोऽस्मि ज्वालया तथा ।<br />यथा दाहोपशमनमाशंके नामृतैरपि ॥११॥</div>
</div>
<div class="verse" type="shloka" id="">
<div class="versetext">दूरं दूरमितो गत्वा समेत्य च पुनःपुनः ।<br />भ्रमत्याशु दिगन्तेषु तृष्णोन्मत्ता तुरङ्गमी ॥१२॥</div>
</div>
<div class="verse" type="shloka" id="">
<div class="versetext">जडसंसर्गिणी तृष्णा कृतोर्ध्वाधोगमागमा ।<br />क्षुब्धा ग्रन्थिमती नित्यमारघट्टाग्ररज्जुवत् ॥१३॥</div>
</div>
<div class="verse" type="shloka" id="">
<div class="versetext">अन्तर्ग्रथितया देहे सर्वदुश्छेदयाऽनया ।<br />रज्ज्वेवाशु बलीवर्दस्तृष्णया वाह्यते जनः ॥१४॥</div>
</div>
<div class="verse" type="shloka" id="">
<div class="versetext">पुत्रमित्रकलत्रादितृष्णया नित्यकृष्टया ।<br />खगेष्विव किरात्येदं जालं लोकेषु रच्यते ॥१५॥</div>
</div>
<div class="verse" type="shloka" id="">
<div class="versetext">भीषयत्यपि धीरं मामन्धयत्यपि सेक्षणम् ।<br />खेदयत्यपि सानन्दं तृष्णाकृष्णेव शर्वरी ॥१६॥</div>
</div>
<div class="verse" type="shloka" id="">
<div class="versetext">कुटिला कोमलस्पर्शा विषवैषम्यशंसिनी ।<br />दशत्यपि मनाक्स्पृष्टा तृष्णा कृष्णेव भोगिनी ॥१७॥</div>
</div>
<div class="verse" type="shloka" id="">
<div class="versetext">भिन्दती हृदयं पुंसां मायामयविधायिनी ।<br />दौर्भाग्यदायिनी दीना तृष्णा कृष्णेव राक्षसी ॥१८॥</div>
</div>
<div class="verse" type="shloka" id="">
<div class="versetext">तन्द्रीतन्त्रीगणैः कोशं दधाना परिवेष्टितम् ।<br />नानन्दे राजते ब्रह्मंस्तृष्णा जर्जरवल्लकी ॥१९॥</div>
</div>
<div class="verse" type="shloka" id="">
<div class="versetext">नित्यमेवातिमलिना कटुकोन्माददायिनी ।<br />दीर्घतन्त्री घनस्नेहा तृष्णा गह्वरवल्लरी ॥२०॥</div>
</div>
<div class="verse" type="shloka" id="">
<div class="versetext">अनानन्दकरी शून्या निष्फला व्यर्थमुन्नता ।<br />अमङ्गलकरी क्रूरा तृष्णा क्षीणेव मञ्जरी ॥२१॥</div>
</div>
<div class="verse" type="shloka" id="">
<div class="versetext">अनावर्जितचित्तापि सर्वमेवानुधावति ।<br />न चाप्नोति फलं किंचित्तृष्णा जीर्णेव कामिनी ॥२२॥</div>
</div>
<div class="verse" type="shloka" id="">
<div class="versetext">संसारवृन्दे महति नानारससमाकुले ।<br />भुवनाभोगरङ्गेषु तृष्णा जरठनर्तकी ॥२३॥</div>
</div>
<div class="verse" type="shloka" id="">
<div class="versetext">जराकुसुमितारूढा पातोत्पातफलावलिः ।<br />संसारजंगले दीर्घे तृष्णा विषलता तता ॥२४॥</div>
</div>
<div class="verse" type="shloka" id="">
<div class="versetext">यन्न शक्रोति तत्रापि धत्ते ताण्डवितां गतिम् ।<br />नृत्यत्यानन्दरहितं तृष्णा जीर्णेव नर्तकी ॥२५॥</div>
</div>
<div class="verse" type="shloka" id="">
<div class="versetext">भृशं स्फुरति नीहारे शाम्यत्यालोक आगते ।<br />दुर्लङ्घयेषु पदं धत्ते चिन्ता चपलबर्हिणी ॥२६॥</div>
</div>
<div class="verse" type="shloka" id="">
<div class="versetext">जडकल्लोलबहुला चिरं शून्यान्तरान्तरा ।<br />क्षणमुल्लासमायाति तृष्णा प्रावृट्तरङ्गिणी ॥२७॥</div>
</div>
<div class="verse" type="shloka" id="">
<div class="versetext">नष्टमुत्सृज्य तिष्ठन्तं तृष्णा वृक्षमिवापरम् ।<br />पुरुषात्पुरुषं याति तृष्णा लोलेव पक्षिणी ॥२८॥</div>
</div>
<div class="verse" type="shloka" id="">
<div class="versetext">पदं करोत्यलङ्घ्येऽपि तृप्तापि फलमीहते ।<br />चिरं तिष्ठति नैकत्र तृष्णा चपलमर्कटी ॥२९॥</div>
</div>
<div class="verse" type="shloka" id="">
<div class="versetext">इदं कृत्वेदमायाति सर्वमेवासमञ्जसम् ।<br />अनारतं च यतते तृष्णा चेष्टेव दैविकी ॥३०॥</div>
</div>
<div class="verse" type="shloka" id="">
<div class="versetext">क्षणमायाति पातालं क्षणं याति नभस्थलम् ।<br />क्षणं भ्रमति दिक्कुञ्जे तृष्णा हृत्पद्मषट्पदी ॥३१॥</div>
</div>
<div class="verse" type="shloka" id="">
<div class="versetext">सर्वसंसारदोषाणां तृष्णैका दीर्घदुःखदा ।<br />अन्तःपुरस्थमपि या योजयत्यतिसंकटे ॥३२॥</div>
</div>
<div class="verse" type="shloka" id="">
<div class="versetext">प्रयच्छति परं जाड्यं परमालोकरोधिनी ।<br />मोहनीहारगहना तृष्णा जलदमालिका ॥३३॥</div>
</div>
<div class="verse" type="shloka" id="">
<div class="versetext">सर्वेषां जन्तुजातानां संसारव्यवहारिणाम् ।<br />परिप्रोतमनोमाला तृष्णा बन्धनरज्जुवत् ॥३४॥</div>
</div>
<div class="verse" type="shloka" id="">
<div class="versetext">विचित्रवर्णा विगुणा दीर्घा मलिनसंस्थितिः ।<br />शून्या शून्यपदा तृष्णा शक्रकार्मुकधर्मिणी ॥३५॥</div>
</div>
<div class="verse" type="shloka" id="">
<div class="versetext">अशनिर्गुणसस्यानां फलिता शरदापदाम् ।<br />हिमं संवित्सरोजानां तमसां दीर्घयामिनी ॥३६॥</div>
</div>
<div class="verse" type="shloka" id="">
<div class="versetext">संसारनाटकनटी कार्यालयविहंगमी ।<br />मानसारण्यहरिणी स्मरसंगीतवल्लकी ॥३७॥</div>
</div>
<div class="verse" type="shloka" id="">
<div class="versetext">व्यवहाराब्धिलहरी मोहमातङ्गश्रृङ्खला ।<br />सर्गन्यग्रोधसुलता दुःखकैरवचन्द्रिका ॥३८॥</div>
</div>
<div class="verse" type="shloka" id="">
<div class="versetext">जरामरणदुःखानामेका रत्नसमुद्गिका ।<br />आधिव्याधिविलासानां नित्यं मत्ता विलासिनी ॥३९॥</div>
</div>
<div class="verse" type="shloka" id="">
<div class="versetext">क्षणमालोकविमला सान्धकारलवा क्षणम् ।<br />व्योमवीथ्युपमा तृष्णा नीहारगहना क्षणम् ॥४०॥</div>
</div>
<div class="verse" type="shloka" id="">
<div class="versetext">गच्छत्युपशमं तृष्णा कायव्यायामशान्तये ।<br />तमी घनतमःकृष्णा यथा रक्षोनिवृत्तये ॥४१॥</div>
</div>
<div class="verse" type="shloka" id="">
<div class="versetext">तावन्मुह्यत्ययं मूको लोको विलुलिताशयः ।<br />यावदेवानुसंधत्ते तृष्णा विषविषूचिका ॥४२॥</div>
</div>
<div class="verse" type="shloka" id="">
<div class="versetext">लोकोऽयमखिलं दुःखं चिन्तयोज्झितयोज्झति ।<br />तृष्णाविषूचिकामन्त्रश्चिन्तात्यागो हि कथ्यते ॥४३॥</div>
</div>
<div class="verse" type="shloka" id="">
<div class="versetext">तृणपाषाणकाष्ठादिसर्वमामिषशङ्कया ।<br />आददाना स्फुरत्यन्ते तृष्णा मत्स्यी ह्रदे यथा ॥४४॥</div>
</div>
<div class="verse" type="shloka" id="">
<div class="versetext">रोगार्तिरङ्गनातृष्णा गम्भीरमपि मानवम् ।<br />उत्तानतां नयन्त्याशु सूर्यांशव इवाम्बुजम् ॥४५॥</div>
</div>
<div class="verse" type="shloka" id="">
<div class="versetext">अन्तःशून्या ग्रन्थिमत्यो दीर्घस्वाङ्कुरकण्टकाः ।<br />मुक्तामणिप्रिया नित्यं तृष्णा वेणुलता इव ॥४६॥</div>
</div>
<div class="verse" type="shloka" id="">
<div class="versetext">अहो बत महच्चित्रं तृष्णामपि महाधियः ।<br />दुच्छेदामपि कृन्तन्ति विवेकेनामलासिना ॥४७॥</div>
</div>
<div class="verse" type="shloka" id="">
<div class="versetext">नासिधारा न वज्रार्चिर्न तप्तायःकणार्चिषः ।<br />तथा तीक्ष्णा यथा ब्रह्मंस्तृष्णेयं हृदि संस्थिता ॥४८॥</div>
</div>
<div class="verse" type="shloka" id="">
<div class="versetext">उज्ज्वलाऽसिततीक्ष्णाग्रा स्नेहदीर्घदशा परा ।<br />प्रकाशा दाहदुःस्पर्शा तृष्णा दीपशिखा इव ॥४९॥</div>
</div>
<div class="verse" type="shloka" id="">
<div class="versetext">अपि मेरुसमं प्राज्ञमपि शूरमपि स्थिरम् ।<br />तृणीकरोति तृष्णैका निमेषेण नरोत्तमम् ॥५०॥</div>
</div>
<div class="verse" type="shloka" id="">
<div class="versetext">संस्तीर्णगहना भीमा घनजालरजोमयी ।<br />सान्धकारोग्रनीहारा तृष्णा विन्ध्यमहातटी ॥५१॥</div>
</div>
<div class="verse" type="shloka" id="">
<div class="versetext">एकैव सर्वभुवनान्तरलब्धलक्ष्या<br />दुर्लक्ष्यतामुपगतैव वपुःस्थितैव ।<br />तृष्णा स्थिता जगति चञ्चलवीचिमाले<br />क्षीरोदकाम्बुतरले मधुरेव शक्तिः ॥५२॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे तृष्णाभंगो नाम सप्तदशः सर्गः ॥१७॥</div>
</div>

<div class="section" type="sarga" id="18">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">आर्द्रान्त्रतन्त्रीगहनो विकारी परिपातवान् ।<br />देहः स्फुरति संसारे सोऽपि दुःखाय केवलम् ॥१॥</div>
</div>
<div class="verse" type="shloka" id="">
<div class="versetext">अज्ञोऽपि तज्ज्ञसदृशो वलितात्मचमत्कृतिः ।<br />युक्त्या भव्योऽप्यभव्योऽपि न जडो नापि चेतनः ॥२॥</div>
</div>
<div class="verse" type="shloka" id="">
<div class="versetext">जडाजडदृशोर्मध्ये दोलायितदुराशयः ।<br />अविवेकी विमूढात्मा मोहमेव प्रयच्छति ॥३॥</div>
</div>
<div class="verse" type="shloka" id="">
<div class="versetext">स्तोकेनानन्दमायाति स्तोकेनायाति खेदिताम् ।<br />नास्ति देहसमः शोच्यो नीचो गुणबहिष्कृतः ॥४॥</div>
</div>
<div class="verse" type="shloka" id="">
<div class="versetext">आगमापायिना नित्यं दन्तकेसरशालिना ।<br />विकासस्मितपुष्पेण प्रतिक्षणमलंकृतः ॥५॥</div>
</div>
<div class="verse" type="shloka" id="">
<div class="versetext">भुजशाखो घनस्कन्धो द्विजस्तम्भशुभस्थितिः ।<br />लोचनालिविलाक्रान्तः शिरःपीठबृहत्फलः ॥६॥</div>
</div>
<div class="verse" type="shloka" id="">
<div class="versetext">श्रवदन्तरसग्रस्तो हस्तपादसुपल्लवः ।<br />गुल्मवान्कार्यसंघातो विहङ्गमकृतास्पदः ॥७॥</div>
</div>
<div class="verse" type="shloka" id="">
<div class="versetext">सच्छायो देहवृक्षोऽयं जीवपान्थगणास्पदः ।<br />कस्यात्मीयः कस्य पर आस्थानास्थे किलात्र के ॥८॥</div>
</div>
<div class="verse" type="shloka" id="">
<div class="versetext">तात संतरणार्थेन गृहीतायां पुनःपुनः ।<br />नावि देहलतायां च कस्य स्यादात्मभावना ॥९॥</div>
</div>
<div class="verse" type="shloka" id="">
<div class="versetext">देहनाम्नि वने शून्ये बहुगर्तसमाकुले ।<br />तनूरुहासंख्यतरौ विश्वासं कोऽधिगच्छति ॥1.18.१०॥</div>
</div>
<div class="verse" type="shloka" id="">
<div class="versetext">मांसस्नाय्वस्थिवलिते शरीरपटहेऽदृढे ।<br />मार्जारवदहं तात तिष्ठाम्यत्र गतध्वनौ ॥११॥</div>
</div>
<div class="verse" type="shloka" id="">
<div class="versetext">संसारारण्यसंरूढो विलसच्चित्तमर्कटः ।<br />चिन्तामञ्जरिताकारो दीर्घदुःखघुणक्षतः ॥१२॥</div>
</div>
<div class="verse" type="shloka" id="">
<div class="versetext">तृष्णाभुजङ्गमीगेहं कोप काक कृतालयः ।<br />स्मितपुण्योद्गमः श्रीमाञ्छुभाशुभमहाफलः ॥१३॥</div>
</div>
<div class="verse" type="shloka" id="">
<div class="versetext">सुस्कन्धोघलताजालो हस्तस्तबकसुन्दरः ।<br />पवनस्पन्दिताशेषस्वाङ्गावयवपल्लवः ॥१४॥</div>
</div>
<div class="verse" type="shloka" id="">
<div class="versetext">सर्वेन्द्रियखगाधारः सुजानुस्तम्भ उन्नतः ।<br />सरसच्छायया युक्तः कामपान्थनिषेवितः ॥१५॥</div>
</div>
<div class="verse" type="shloka" id="">
<div class="versetext">मूर्धसंजनिताऽऽदीर्घशिरोरुहतृणावलिः ।<br />अहंकारगृध्रकृतकुलायः सुषिरोदरः ॥१६॥</div>
</div>
<div class="verse" type="shloka" id="">
<div class="versetext">विच्छिन्नवासनाजालमूलत्वाद्दुर्लवाकृतिः ।<br />व्यायामविरसः कायप्लक्षोऽयं न सुखाय मे ॥१७॥</div>
</div>
<div class="verse" type="shloka" id="">
<div class="versetext">कलेवरमहंकारगृहस्थस्य महागृहम् ।<br />लुठत्वभ्येतु वा स्थैर्यं किमनेन मुने मम ॥१८॥</div>
</div>
<div class="verse" type="shloka" id="">
<div class="versetext">पङ्क्तिबद्धेन्द्रियपशुं वलत्तृष्णागृहाङ्गनम् ।<br />रागरञ्जितसर्वाङ्गं नेष्टं देहगृहं मम ॥१९॥</div>
</div>
<div class="verse" type="shloka" id="">
<div class="versetext">पृष्ठास्थिकाष्ठसंघट्टपरिसंकटकोटरम् ।<br />आन्त्ररज्जुभिराबद्धं नेष्टं देहगृहं मम ॥२०॥</div>
</div>
<div class="verse" type="shloka" id="">
<div class="versetext">प्रसृतस्नायुतन्त्रीकं रक्ताम्बुकृतकर्दमम् ।<br />जरामङ्कोलधवलं नेष्टं देहगृहं मम ॥२१॥</div>
</div>
<div class="verse" type="shloka" id="">
<div class="versetext">चित्तभृत्यकृतानन्तचेष्टावष्टब्धसंस्थिति ।<br />मिथ्यामोहमहास्थूणं नेष्टं देहगृहं मम ॥२२॥</div>
</div>
<div class="verse" type="shloka" id="">
<div class="versetext">दुःखार्भककृताक्रन्दं सुखशय्यामनोरमम् ।<br />दुरीहादग्धदासीकं नेष्टं देहगृहं मम ॥२३॥</div>
</div>
<div class="verse" type="shloka" id="">
<div class="versetext">मलाढ्यविषयव्यूहभाण्डोपस्करसंकटम् ।<br />अज्ञानक्षारवलितं नेष्टं देहगृहं मम ॥२४॥</div>
</div>
<div class="verse" type="shloka" id="">
<div class="versetext">गुल्फगुग्गुलुविश्रान्तजानूर्ध्वस्तम्भमस्तकम् ।<br />दीर्घदोर्दारुसुदृढं नेष्टं देहगृहं मम ॥२५॥</div>
</div>
<div class="verse" type="shloka" id="">
<div class="versetext">प्रकटाक्षगवाक्षान्तः क्रीडत्प्रज्ञागृहाङ्गनम् ।<br />चिन्तादुहितृकं ब्रह्मन्नेष्टं देहगृहं मम ॥२६॥</div>
</div>
<div class="verse" type="shloka" id="">
<div class="versetext">मूर्धजाच्छादनच्छन्नकर्णश्रीचन्द्रशालिकम् ।<br />आदीर्घाङ्गुलिनिर्व्यूहं नेष्टं देहगृहं मम ॥२७॥</div>
</div>
<div class="verse" type="shloka" id="">
<div class="versetext">सर्वाङ्गकुड्यसंघातघनरोमयवाङ्कुरम् ।<br />संशून्यपेटविवरं नेष्टं देहगृहं मम ॥२८॥</div>
</div>
<div class="verse" type="shloka" id="">
<div class="versetext">नखोर्णनाभिनिलयं सरमारणितान्तरम् ।<br />भाङ्कारकारिपवनं नेष्टं देहगृहं मम ॥२९॥</div>
</div>
<div class="verse" type="shloka" id="">
<div class="versetext">प्रवेशनिर्गमव्यग्रवातवेगमनारतम् ।<br />वितताक्षगवाक्षं तन्नेष्टं देहगृहं मम ॥1.18.३०॥</div>
</div>
<div class="verse" type="shloka" id="">
<div class="versetext">जिह्वामर्कटिकाक्रान्तवदनद्वारभीषणम् ।<br />दृष्टदन्तास्थिशकलं नेष्टं देहगृह मम ॥३१॥</div>
</div>
<div class="verse" type="shloka" id="">
<div class="versetext">त्वक्सुधालेपमसृणं यन्त्रसंचारचञ्चलम् ।<br />मनः सदाखुनोत्खातं नेष्टं देहगृहं मम ॥३२॥</div>
</div>
<div class="verse" type="shloka" id="">
<div class="versetext"> आखु स्मितदीपप्रभोद्भासि क्षणमानन्दसुन्दरम् ।<br />क्षणं व्याप्तं तमःपूरैर्नेष्टं देहगृहं मम ॥३३॥</div>
</div>
<div class="verse" type="shloka" id="">
<div class="versetext">समस्तरोगायतनं वलीपलितपत्तनम् ।<br />सर्वाधिसारगहनं नेष्टं देहगृहं मम ॥३४॥</div>
</div>
<div class="verse" type="shloka" id="">
<div class="versetext">अक्षर्क्षक्षोभविषमा शून्या निःसारकोटरा ।<br />तमोगहनदिक्कुञ्जा नेष्टा देहाटवी मम ॥३५॥</div>
</div>
<div class="verse" type="shloka" id="">
<div class="versetext">देहालयं धारयितुं न शक्नोमि मुनीश्वर ।<br />पङ्कमग्नं समुद्धर्तुं गजमल्पबलो यथा ॥३६॥</div>
</div>
<div class="verse" type="shloka" id="">
<div class="versetext">किं श्रिया किं च राज्येन किं कायेन किमीहितैः ।<br />दिनैः कतिपयैरेव कालः सर्वं निकृन्तति ॥३७॥</div>
</div>
<div class="verse" type="shloka" id="">
<div class="versetext">रक्तमांसमयस्यास्य सबाह्याभ्यन्तरं मुने ।<br />नाशैकधर्मिणो ब्रूहि कैव कायस्य रम्यता ॥३८॥</div>
</div>
<div class="verse" type="shloka" id="">
<div class="versetext">मरणावसरे काया जीवं नानुसरन्ति ये ।<br />तेषु तात कृतघ्नेषु कैवास्था वद धीमताम् ॥३९॥</div>
</div>
<div class="verse" type="shloka" id="">
<div class="versetext">मत्तेभकर्णाग्रचलः कायो लम्बाम्बुभङ्गुरः ।<br />न संत्यजति मां यावत्तावदेनं त्यजाम्यहम् ॥1.18.४०॥</div>
</div>
<div class="verse" type="shloka" id="">
<div class="versetext">पवनस्पन्दतरलः पेलवः कायपल्लवः ।<br />जर्जरस्तनुवृत्तश्च नेष्टो मे कटुनीरसः ॥४१॥</div>
</div>
<div class="verse" type="shloka" id="">
<div class="versetext">भुक्त्वा पीत्वा चिरं कालं बालपल्लवपेलवाम् ।<br />तनुतामेत्य यत्नेन विनाशमनुधावति ॥४२॥</div>
</div>
<div class="verse" type="shloka" id="">
<div class="versetext">तान्येव सुखदुःखानि भावाभावमयान्यसौ ।<br />भूयोऽप्यनुभवन्कायः प्राकृतो हि न लज्जते ॥४३॥</div>
</div>
<div class="verse" type="shloka" id="">
<div class="versetext">सुचिरं प्रभुतां कृत्वा संसेव्य विभवश्रियम् ।<br />नोच्छ्रायमेति न स्थैर्यं कायः किमिति पाल्यते ॥४४॥</div>
</div>
<div class="verse" type="shloka" id="">
<div class="versetext">जराकाले जरामेति मृत्युकाले तथा मृतिम् ।<br />सम एवाविशेषज्ञः कायो भोगिदरिद्रयोः ॥४५॥</div>
</div>
<div class="verse" type="shloka" id="">
<div class="versetext">संसाराम्भोधिजठरे तृष्णाकुहरकान्तरे ।<br />सुप्तस्तिष्ठति मुक्तेहो मूकोऽयं कायकच्छपः ॥४६॥</div>
</div>
<div class="verse" type="shloka" id="">
<div class="versetext">दहनैकार्थयोग्यानि कायकाष्ठानि भूरिशः ।<br />संसाराब्धाविहोह्यन्ते कंचित्तेषु नरं विदुः ॥४७॥</div>
</div>
<div class="verse" type="shloka" id="">
<div class="versetext">दीर्घदौरात्म्यवलया निपातफलपातया ।<br />न देहलतया कार्यं किंचिदस्ति विवेकिनः ॥४८॥</div>
</div>
<div class="verse" type="shloka" id="">
<div class="versetext">मज्जन्कर्दमकोशेषु झटित्येव जरां गतः ।<br />न ज्ञायते यात्यचिरात्कः कथं देहदर्दुरः ॥४९॥</div>
</div>
<div class="verse" type="shloka" id="">
<div class="versetext">निःसारसकलारम्भाः कायाश्चपलवायवः ।<br />रजोमार्गेण गच्छन्तो दृश्यन्ते नेह केनचित् ॥1.18.५०॥</div>
</div>
<div class="verse" type="shloka" id="">
<div class="versetext">वायोर्दीपस्य मनसो गच्छतो ज्ञायते गतिः ।<br />आगच्छतश्च भगवञ्छरीरस्य कदाचन ॥५१॥</div>
</div>
<div class="verse" type="shloka" id="">
<div class="versetext">बद्धास्था ये शरीरेषु बद्धास्था ये जगत्स्थितौ ।<br />तान्मोहमदिरोन्मत्तान्धिग्धिगस्तु पुनःपुनः ॥५२॥</div>
</div>
<div class="verse" type="shloka" id="">
<div class="versetext">नाहं देहस्य नो देहो मम नायमहं तथा ।<br />इति विश्रान्तचित्ता ये ते मुने पुरुषोत्तमाः ॥५३॥</div>
</div>
<div class="verse" type="shloka" id="">
<div class="versetext">मानावमानबहुला बहुलाभमनोरमाः ।<br />शरीरमात्रबद्धास्थं घ्नन्ति दोषदृशो नरम् ॥५४॥</div>
</div>
<div class="verse" type="shloka" id="">
<div class="versetext">शरीरश्वभ्रशायिन्या पिशाच्या पेशलाङ्गया ।<br />अहंकारचमत्कृत्या छलेन छलिता वयम् ॥५५॥</div>
</div>
<div class="verse" type="shloka" id="">
<div class="versetext">प्रज्ञा वराका सर्वैव कायबद्धास्थयानया ।<br />मिथ्याज्ञानकुराक्षस्या छलिता कष्टमेकिका ॥५६॥</div>
</div>
<div class="verse" type="shloka" id="">
<div class="versetext">न किंचिदपि दृश्येऽस्मिन्सत्यं तेन हतात्मना ।<br />चित्रं दग्धशरीरेण जनता विप्रलभ्यते ॥५७॥</div>
</div>
<div class="verse" type="shloka" id="">
<div class="versetext">दिनैः कतिपयैरेव निर्झराम्बुकणो यथा ।<br />पतत्ययमयत्नेन जरठः कायपल्लवः ॥५८॥</div>
</div>
<div class="verse" type="shloka" id="">
<div class="versetext">कायोऽयमचिरापायो बुद्बुदोऽम्बुनिधाविव ।<br />व्यर्थं कार्यपरावर्ते परिस्फुरति निष्फलः ॥५९॥</div>
</div>
<div class="verse" type="shloka" id="">
<div class="versetext">मिथ्याज्ञानविकारेऽस्मिन्स्वप्नसंभ्रमपत्तने ।<br />काये स्फुटतरापाये क्षणमास्था न मे द्विज ॥६०॥</div>
</div>
<div class="verse" type="shloka" id="">
<div class="versetext">तडित्सु शरदभ्रेषु गन्धर्वनगरेषु च ।<br />स्थैर्यं येन विनिर्णीतं स विश्वसितु विग्रहे ॥६१॥</div>
</div>
<div class="verse" type="shloka" id="">
<div class="versetext">सततभङ्गुरकार्यपरम्परा<br />विजयिजातजयं हठवृत्तिषु ।<br />प्रबलदोषमिदं तु कलेवरं<br />तृणमिवाहमपोह्य सुखं स्थितः ॥६२॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे कायजुगुप्सानामाष्टादशः सर्गः ॥१८॥</div>
</div>

<div class="section" type="sarga" id="19">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">लब्ध्वापि तरलाकारे कार्यभारतरंगिणि ।<br />संसारसागरे जन्म बाल्यं दुःखाय केवलम् ॥१॥</div>
</div>
<div class="verse" type="shloka" id="">
<div class="versetext">अशक्तिरापदस्तृष्णा मूकता मूढबुद्धिता ।<br />गृध्नुता लोलता दैन्यं सर्वं बाल्ये प्रवर्तते ॥</div>
</div>
<div class="verse" type="shloka" id="">
<div class="versetext">रोषरोदनरौद्रासु दैन्यजर्जरितासु च ।<br />दशासु बन्धनं बाल्यमालानं करिणामिव ॥३॥</div>
</div>
<div class="verse" type="shloka" id="">
<div class="versetext">न मृतौ न जरारोगे न चापदि न यौवने ।<br />ताश्चिन्ताः परिकृन्तन्ति हृदयं शैशवेषु याः ॥</div>
</div>
<div class="verse" type="shloka" id="">
<div class="versetext">तिर्यग्जातिसमारम्भः सर्वैरेवावधीरितः ।<br />लोलो बालसमाचारो मरणादपि दुःखदः ॥</div>
</div>
<div class="verse" type="shloka" id="">
<div class="versetext">प्रतिबिम्बघनाज्ञानं नानासंकल्पपेलवम् ।<br />बाल्यमालूनसंशीर्णमनः कस्य सुखावहम् ॥</div>
</div>
<div class="verse" type="shloka" id="">
<div class="versetext">जलवह्नयनिलाजस्रजातभीत्या पदे पदे ।<br />यद्भयं शैशवेऽबुद्ध्या कस्यापदि हि तद्भवेत् ॥७॥</div>
</div>
<div class="verse" type="shloka" id="">
<div class="versetext">लीलासु दुर्विलासेषु दुरीहासु दुराशये ।<br />परमं मोहमाधत्ते बालो बलवदापतन् ॥८॥</div>
</div>
<div class="verse" type="shloka" id="">
<div class="versetext">विकल्पकल्पितारम्भं दुर्विलारसं दुरास्पदम् ।<br />शैशवं शासनायैव पुरुषस्य न शान्तये ॥९॥</div>
</div>
<div class="verse" type="shloka" id="">
<div class="versetext">ये दोषा ये दुराचारा दुष्क्रमा ये दुराधयः ।<br />ते सर्वे संस्थिता बाल्ये दुर्गर्त इव कौशिकाः ॥१०॥</div>
</div>
<div class="verse" type="shloka" id="">
<div class="versetext">बाल्यं रम्यमिति व्यर्थबुद्धयः कल्पयन्ति ये ।<br />तान्मूर्खपुरुषान्ब्रह्मन्धिगस्तु हृतचेतसः । ११॥</div>
</div>
<div class="verse" type="shloka" id="">
<div class="versetext">यत्र दोलाकृति मनः परिस्फुरति वृत्तिषु ।<br />त्रैलोक्याऽभव्यमपि तत्कथं भवति तुष्टये ॥१२॥</div>
</div>
<div class="verse" type="shloka" id="">
<div class="versetext">सर्वेषामेव सत्त्वानां सर्वावस्थाभ्य एव हि ।<br />मनश्चञ्चलतामेति बाल्ये दशगुणं मुने ॥१३॥</div>
</div>
<div class="verse" type="shloka" id="">
<div class="versetext">मनः प्रकृत्यैव चलं बाल्यं च चलतां वरम् ।<br />तयोः संश्लिष्यतोस्त्राता क इवान्तः कुचापले ॥१४॥</div>
</div>
<div class="verse" type="shloka" id="">
<div class="versetext">स्त्रीलोचनैस्तडित्पुञ्जैर्ज्वलाजालैस्तरङ्गकैः ।<br />चापलं शिक्षितं ब्रह्मञ्छैशवाक्रान्तचेतसः ॥१५॥</div>
</div>
<div class="verse" type="shloka" id="">
<div class="versetext">शैशवं च मनश्चैव सर्वास्वेव हि वृत्तिषु ।<br />भ्रातराविव लक्ष्येते सततं भङ्गुरस्थिती ॥१६॥</div>
</div>
<div class="verse" type="shloka" id="">
<div class="versetext">सर्वाणि दुःखभूतानि सर्वे दोषा दुराधयः ।<br />बालमेवोपजीवन्ति श्रीमन्तमिव मानवाः ॥१७॥</div>
</div>
<div class="verse" type="shloka" id="">
<div class="versetext">नवं नवं प्रीतिकरं न शिशुः प्रत्यहं यदि ।<br />प्राप्नोति तदसौ याति विषवैषम्यमूर्च्छनाम् ॥१८॥</div>
</div>
<div class="verse" type="shloka" id="">
<div class="versetext">स्तोकेन वशमायाति स्तोकेनैति विकारिताम् ।<br />अमेध्य एव रमते बालः कौलेयको यथा ॥१९॥</div>
</div>
<div class="verse" type="shloka" id="">
<div class="versetext">अजस्रवाष्पवदनः कर्दमाक्तो जडाशयः ।<br />वर्षोक्षितस्य तप्तस्य स्थलस्य सदृशः शिशुः ॥२०॥</div>
</div>
<div class="verse" type="shloka" id="">
<div class="versetext">भयाहारपरं दीनं दृष्टादृष्टाभिलाषि च ।<br />लोलबुद्धि वपुर्धत्ते बाल्यं दुःखाय केवलम् ॥२१॥</div>
</div>
<div class="verse" type="shloka" id="">
<div class="versetext">स्वसंकल्पाभिलषितान्भावानप्राप्य तप्तधीः ।<br />दुःखमेत्यबलो बालो विनिष्कृत्त इवाशये ॥२२॥</div>
</div>
<div class="verse" type="shloka" id="">
<div class="versetext">दुरीहालब्धलक्षाणि बहुवक्रोल्बणानि च ।<br />बालस्य यानि दुःखानि मुने तानि न कस्यचित् ॥२३॥</div>
</div>
<div class="verse" type="shloka" id="">
<div class="versetext">बालो बलवता स्वेन मनोरथविलासिना ।<br />मनसा तप्यते नित्यं ग्रीष्मेणेव वनस्थली ॥२४॥</div>
</div>
<div class="verse" type="shloka" id="">
<div class="versetext">विद्यागृहगतो बालो परामेति कदर्थनाम् ।<br />आलान इव नागेन्द्रो विषवैषम्यभीषणाम् ॥२५॥</div>
</div>
<div class="verse" type="shloka" id="">
<div class="versetext">नानामनोरथमयी मिथ्याकल्पितकल्पना ।<br />दुःखायात्यन्तदीर्घाय बालता पेलवाशया ॥२६॥</div>
</div>
<div class="verse" type="shloka" id="">
<div class="versetext">संहृष्टो भुवनं भोक्तमिन्दुमादातुमम्बरात् ।<br />वाञ्छते येन मौर्ख्येण तत्सुखाय कथं भवेत् ॥२७॥</div>
</div>
<div class="verse" type="shloka" id="">
<div class="versetext">अन्तश्चित्तेरशक्तस्य शीतातपनिवारणे ।<br />को विशेषो महाबुद्धे बालस्योर्वीरुहस्तथा ॥२८॥</div>
</div>
<div class="verse" type="shloka" id="">
<div class="versetext">उड्डीतुमभिवाञ्छन्ति पक्षाभ्यां क्षुत्परायणाः ।<br />भयाहारपरा नित्यं बाला विहगधर्मिणः ॥२९॥</div>
</div>
<div class="verse" type="shloka" id="">
<div class="versetext">शैशवे गुरुतो भीतिर्मातृतः पितृतस्तथा ।<br />जनतो ज्येष्ठबालाच्च शैशवं भयमन्दिरम् ॥३०॥</div>
</div>
<div class="verse" type="shloka" id="">
<div class="versetext">सकलदोषदशाविहताशयं<br />शरणमप्यविवेकविलासिनः ।<br />इह न कस्यचिदेव महामुने<br />भवति बाल्यमलं परितुष्टये ॥३१॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे बाल्यजुगुप्सानामैकोनविंशः सर्गः ॥१९॥</div>
</div>

<div class="section" type="sarga" id="20">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">बाल्यानर्थमथ त्यक्त्वा पुमानभिहताशयः ।<br />आरोहति निपाताय यौवनं संभ्रमेण तु ॥१॥</div>
</div>
<div class="verse" type="shloka" id="">
<div class="versetext">तत्रानन्तविलासस्य लोलस्य स्वस्य चेतसः ।<br />वृत्तीरनुभवन्याति दुःखाद्दुःखान्तरं जडः ॥२॥</div>
</div>
<div class="verse" type="shloka" id="">
<div class="versetext">स्वचित्तबिलसंस्थेन नानासंभ्रमकारिणा ।<br />बलात्कामपिशाचेन विवशः परिभूयते ॥३॥</div>
</div>
<div class="verse" type="shloka" id="">
<div class="versetext">चिन्तानां लोलवृत्तीनां ललनानामिवाऽवृतीः ।<br />अर्पयत्यवशं चेतो बालानामञ्जनं यथा ॥४॥</div>
</div>
<div class="verse" type="shloka" id="">
<div class="versetext">ते ते दोषा दुरारम्भास्तत्र तं तादृशाशयम् ।<br />तद्रूपं प्रतिलुम्पन्ति दुष्टास्तेनैव ये मुने ॥५॥</div>
</div>
<div class="verse" type="shloka" id="">
<div class="versetext">महानरकबीजेन संततभ्रमदायिना ।<br />यौवनेन न ये नष्टा नष्टा नान्येन ते जनाः ॥६॥</div>
</div>
<div class="verse" type="shloka" id="">
<div class="versetext">नानारसमयी चित्रवृत्तान्तनिचयोम्भिता ।<br />भीमा यौवनभूर्येन तीर्णा धीरः स उच्यते ॥७॥</div>
</div>
<div class="verse" type="shloka" id="">
<div class="versetext">निमेषभासुराकारमालोलघनगर्जितम् ।<br />विद्युत्प्रकाशमशिवं यौवनं मे न रोचते ॥८॥</div>
</div>
<div class="verse" type="shloka" id="">
<div class="versetext">मधुरं स्वादु तिक्तं च दूषणं दोषभूषणम् ।<br />सुराकल्लोलसदृशं यौवनं मे न रोचते ॥९॥</div>
</div>
<div class="verse" type="shloka" id="">
<div class="versetext">असत्यं सत्यसंकाशमचिराद्विप्रलम्भदम् ।<br />स्वप्नाङ्गनासङ्गसमं यौवनं मे न रोचते ॥१०॥</div>
</div>
<div class="verse" type="shloka" id="">
<div class="versetext">सर्वस्याग्रे सर्वपुंसः क्षणमात्रमनोहरम् ।<br />गन्धर्वनगरप्रख्यं यौवनं मे न रोचते ॥११॥</div>
</div>
<div class="verse" type="shloka" id="">
<div class="versetext">इषुप्रपातमात्रं हि सुखदं दुःखभासुरम् ।<br />दाहपोषप्रदं नित्यं यौवनं मे न रोचते ॥१२॥</div>
</div>
<div class="verse" type="shloka" id="">
<div class="versetext">आपातमात्ररमणं सद्भावरहितान्तरम् ।<br />वेश्यास्त्रीसंगमप्रख्यं यौवनं मे न रोचते ॥१३॥</div>
</div>
<div class="verse" type="shloka" id="">
<div class="versetext">ये केचन समारम्भास्ते सर्वे सर्वदुःखदाः ।<br />तारुण्ये संनिधिं यान्ति महोत्पाता इव क्षये ॥१४॥</div>
</div>
<div class="verse" type="shloka" id="">
<div class="versetext">हार्दान्धकारकारिण्या भैरवाकारवानपि ।<br />यौवनाज्ञानयामिन्या बिभेति भगवानपि ॥१५॥</div>
</div>
<div class="verse" type="shloka" id="">
<div class="versetext">सुविस्मृतशुभाचारं बुद्धिवैधुर्यदायिनम् ।<br />ददात्यतितरामेष भ्रमं यौवनसंभ्रमः ॥१६॥</div>
</div>
<div class="verse" type="shloka" id="">
<div class="versetext">कान्तावियोगजातेन हृदि दुःस्पर्शवह्निना ।<br />यौवने दह्यते जन्तुस्तरुर्दावाग्निना यथा ॥१७॥</div>
</div>
<div class="verse" type="shloka" id="">
<div class="versetext">सुनिर्मलापि विस्तीर्णा पावन्यपि हि यौवने ।<br />मतिः कलुषतामेति प्रावृषीव तरङ्गिणी ॥१८॥</div>
</div>
<div class="verse" type="shloka" id="">
<div class="versetext">शक्यते घनकल्लोला भीमा लङ्घयितुं नदी ।<br />न तु तारुण्यतरला तृष्णातरलितान्तरा ॥१९॥</div>
</div>
<div class="verse" type="shloka" id="">
<div class="versetext">सा कान्ता तौ स्तनौ पीनौ ते विलासास्तदाननम् ।<br />तारुण्य इति चिन्ताभिर्याति जर्जरतां जनः ॥२०॥</div>
</div>
<div class="verse" type="shloka" id="">
<div class="versetext">नरं तरलतृष्णार्ति युवानमिह साधवः ।<br />पूजयन्ति न तु च्छिन्नं जरत्तृणलवं यथा ॥२१॥</div>
</div>
<div class="verse" type="shloka" id="">
<div class="versetext">नाशायैव मदार्तस्य दोषमौक्तिकधारिणः ।<br />अभिमानमहेभस्य नित्यालानं हि यौवनम् ॥२२॥</div>
</div>
<div class="verse" type="shloka" id="">
<div class="versetext">मनोविपुलमूलानां दोषाशीविषधारिणाम् ।<br />शोषरोदनवृक्षाणां यौवनं बत काननम् ॥२३॥</div>
</div>
<div class="verse" type="shloka" id="">
<div class="versetext">रसकेसरसंबाधं कुविकल्पदलाकुलम् ।<br />दुश्चिन्ताचञ्चरीकाणां पुष्करं विद्धि यौवनम् ॥२४॥</div>
</div>
<div class="verse" type="shloka" id="">
<div class="versetext">कृताकृतकुपक्षाणां हृत्सरस्तीरचारिणाम् ।<br />आधिव्याधिविहंगानामालयो नवयौवनम् ॥२५॥</div>
</div>
<div class="verse" type="shloka" id="">
<div class="versetext">जडानां गतसंख्यानां कल्लोलानां विलासिनाम् ।<br />अनपेक्षितमर्यादो वारिधिर्नवयौवनम् ॥२६॥</div>
</div>
<div class="verse" type="shloka" id="">
<div class="versetext">सर्वेषां गुणसर्गाणां परिरूढरजस्तमाः ।<br />अपनेतुं स्थितिं दक्षो विषमो यौवनानिलः ॥२७॥</div>
</div>
<div class="verse" type="shloka" id="">
<div class="versetext">नयन्ति पाण्डुतां वक्रमाकुलावकरोत्कटाः ।<br />आरोहन्ति परां कोटिं रूक्षा यौवनपांसवः ॥२८॥</div>
</div>
<div class="verse" type="shloka" id="">
<div class="versetext">उद्वोधयति दोषालिं निकृन्तति गुणावलिम् ।<br />नराणां यौवनोल्लासो विलासो दुष्कृतश्रियाम् ॥२९॥</div>
</div>
<div class="verse" type="shloka" id="">
<div class="versetext">शरीरपङ्कजरजश्चञ्चलां मतिषट्पदीम् ।<br />निबध्नन्मोहयत्येष नवयौवनचन्द्रमाः ॥३०॥</div>
</div>
<div class="verse" type="shloka" id="">
<div class="versetext">शरीरखण्डकोद्भूता रम्या यौवनवल्लरी ।<br />लग्नमेव मनोभृङ्गं मदयत्युन्नतिं गता ॥३१॥</div>
</div>
<div class="verse" type="shloka" id="">
<div class="versetext">शरीरमरुतापोत्थां युवतामृगतृष्णिकाम् ।<br />मनोमृगाः प्रधावन्तः पतन्ति विषयावटे ॥३२॥</div>
</div>
<div class="verse" type="shloka" id="">
<div class="versetext">शरीरशर्वरीज्योत्स्ना चित्तकेसरिणः सटा ।<br />लहरी जीविताम्भोधेर्युवता मे न तुष्टये ॥३३॥</div>
</div>
<div class="verse" type="shloka" id="">
<div class="versetext">दिनानि कतिचिद्येयं फलिता देहजङ्गले ।<br />युवता शरदस्यां हि न समाश्वासमर्हथ ॥३४॥</div>
</div>
<div class="verse" type="shloka" id="">
<div class="versetext">झटित्येव प्रयात्येव शरीराद्युवताखगः ।<br />क्षणेनैवाल्पभाग्यस्य हस्ताच्चिन्तामणिर्यथा ॥३५॥</div>
</div>
<div class="verse" type="shloka" id="">
<div class="versetext">यदा यदा परां कोटिमध्यारोहति यौवनम् ।<br />वल्गन्ति सज्वराः कामास्तदा नाशाय केवलम् ३६॥</div>
</div>
<div class="verse" type="shloka" id="">
<div class="versetext">तावदेव विवल्गन्ति रागद्वेषपिशाचकाः ।<br />नास्तमेति समस्तैषा यावद्यौवनयामिनी ॥३७॥</div>
</div>
<div class="verse" type="shloka" id="">
<div class="versetext">नानाविकारबहुले वराके क्षणनाशिनि ।<br />कारुण्यं कुरु तारुण्ये म्रियमाणे सुतै यथा ॥३८॥</div>
</div>
<div class="verse" type="shloka" id="">
<div class="versetext">हर्षमायाति यो मोहात्पुरुषः क्षणभङ्गिना ।<br />यौवनेन महामुग्धः स वै नरमृगः स्मृतः ॥३९॥</div>
</div>
<div class="verse" type="shloka" id="">
<div class="versetext">मानमोहान्मदोन्मत्तं यौवनं योऽभिलष्यति ।<br />अचिरेण स दुर्बुद्धिः पश्चात्तापेन युज्यते ॥४०॥</div>
</div>
<div class="verse" type="shloka" id="">
<div class="versetext">ते पूज्यास्ते महात्मानस्त एव पुरुषा भुवि ।<br />ये सुखेन समुत्तीर्णाः साधो यौवनसंकटात् ॥४१॥</div>
</div>
<div class="verse" type="shloka" id="">
<div class="versetext">सुखेन तीर्यतेऽम्भोधिरुत्कृष्टमकराकरः ।<br />न कल्लोलबलोल्लासि सदोषं हतयौवनम् ॥४२॥</div>
</div>
<div class="verse" type="shloka" id="">
<div class="versetext">विनयभूषितमार्यजनास्पदं<br />करुणयोज्ज्वलमावलितं गुणैः ।<br />इह हि दुर्लभमङ्ग सुयौवनं<br />जगति काननमम्बरगं यथा ॥४३॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे यौवनगर्हा नाम विंशतितमः सर्गः ॥२०॥</div>
</div>

<div class="section" type="sarga" id="21">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">मांसपाञ्चालिकायास्तु यन्त्रलोलेऽङ्गपञ्जरे ।<br />स्नाय्वस्थिग्रन्थिशालिन्याः स्त्रियाः किमिव शोभनं । १॥</div>
</div>
<div class="verse" type="shloka" id="">
<div class="versetext">त्वङ्मांसरक्तबाष्पाम्बु पृथक्कृत्वा विलोचनम् ।<br />समालोकय रम्यं चेत्किं मुधा परिमुह्यसि ॥२॥</div>
</div>
<div class="verse" type="shloka" id="">
<div class="versetext">इतः केशा इतो रक्तमितीयं प्रमदातनुः ।<br />किमेतया निन्दितया करोति विपुलाशयः ॥३॥</div>
</div>
<div class="verse" type="shloka" id="">
<div class="versetext">वासोविलेपनैर्यानि लालितानि पुनः पुनः ।<br />तान्यङ्गान्यङ्ग लुण्ठन्ति क्रव्यादाः सर्वदेहिनाम् ॥४॥</div>
</div>
<div class="verse" type="shloka" id="">
<div class="versetext">मेरुश्रृंगतटोल्लासिगंगाजलरयोपमा ।<br />दृष्टा यस्मिन्स्तने मुक्ताहारस्योल्लासशालिता ॥५॥</div>
</div>
<div class="verse" type="shloka" id="">
<div class="versetext">श्मशानेषु दिगन्तेषु स एव ललनास्तनः ।<br />श्वभिरास्वाद्यते काले लघुपिण्ड इवान्धसः ॥५॥</div>
</div>
<div class="verse" type="shloka" id="">
<div class="versetext">रक्तमांसास्थिदिग्धानि करभस्य यथा वने ।<br />तथैवाङ्गानि कामिन्यास्तां प्रत्यपि हि को ग्रहः ॥७॥</div>
</div>
<div class="verse" type="shloka" id="">
<div class="versetext">आपातरमणीयत्वं कल्पते केवलं स्त्रियाः ।<br />मन्ये तदपि नास्त्यत्र मुने मोहैककारणम् ॥८॥</div>
</div>
<div class="verse" type="shloka" id="">
<div class="versetext">विपुलोल्लासदायिन्या मदमन्मथपूर्वकम् ।<br />को विशेषो विकारिण्या मदिरायाः स्त्रियास्तथा ॥९॥</div>
</div>
<div class="verse" type="shloka" id="">
<div class="versetext">ललनालानसंलीना मुने मानवदन्तिनः ।<br />प्रबोधं नाधिगच्छन्ति दृढैरपि शमाङ्कुशैः ॥१०॥</div>
</div>
<div class="verse" type="shloka" id="">
<div class="versetext">केशकज्जलधारिण्यो दुःस्पर्शा लोचनप्रियाः ।<br />दुष्कृताग्निशिखा नार्यो दहन्ति तृणवन्नरम् ॥११॥</div>
</div>
<div class="verse" type="shloka" id="">
<div class="versetext">ज्वलतामतिदूरेऽपि सरसा अपि नीरसाः ।<br />स्त्रियो हि नरकाग्नीनामिन्धनं चारु दारुणम् ॥१२॥</div>
</div>
<div class="verse" type="shloka" id="">
<div class="versetext">विकीर्णाकारकबरी तरत्तारकलोचना ।<br />पुर्णेन्दुबिम्बवदना कुसुमोत्करहासिनी ॥१३॥</div>
</div>
<div class="verse" type="shloka" id="">
<div class="versetext">लीलाविलोलपुरुषा कार्यसंहारकारिणी ।<br />परं विमोहनं बुद्धेः कामिनी दीर्घयामिनी ॥१४॥</div>
</div>
<div class="verse" type="shloka" id="">
<div class="versetext">पुष्पाभिराममधुरा करपल्लवशालिनी ।<br />भ्रमराक्षिविलासाढ्या स्तनस्तबकधारिणी ॥१५॥</div>
</div>
<div class="verse" type="shloka" id="">
<div class="versetext">पुष्पकेसरगौराङ्गी नरमारणतत्परा ।<br />ददात्युन्मत्तवैवश्यं कान्ता विषलता यथा ॥१६॥</div>
</div>
<div class="verse" type="shloka" id="">
<div class="versetext">सत्कार्योच्छ्वासमात्रेण भुजङ्गदलनोत्कया ।<br />कान्तयोद्ध्रियते जन्तुः करभ्येवोरगो बिलात् ॥१७॥</div>
</div>
<div class="verse" type="shloka" id="">
<div class="versetext">कामनाम्ना किरातेन विकीर्णा मुग्धचेतसाम् ।<br />नार्यो नरविहंगानामङ्गबन्धनवागुराः ॥१८॥</div>
</div>
<div class="verse" type="shloka" id="">
<div class="versetext">ललनाविपुलालाने मनोमत्तमतंगजः ।<br />रतिशृङ्खलया ब्रह्मन्बद्धस्तिष्ठति मूकवत् ॥१९॥</div>
</div>
<div class="verse" type="shloka" id="">
<div class="versetext">जन्मपल्वलमत्स्यानां चित्तकर्दमचारिणाम् ।<br />पुंसां दुर्वासनारज्जुर्नारी बडिशपिण्डिका ॥२०॥</div>
</div>
<div class="verse" type="shloka" id="">
<div class="versetext">मन्दुरं च तुरङ्गाणामालानमिव दन्तिनाम् ।<br />पुंसां मन्त्र इवाहीनां बन्धनं वामलोचना ॥२१॥</div>
</div>
<div class="verse" type="shloka" id="">
<div class="versetext">नानारसवती चित्रा भोगभूमिरियं मुने ।<br />स्त्रियमाश्रित्य संयाता परामिह हि संस्थितिम् ॥२२॥</div>
</div>
<div class="verse" type="shloka" id="">
<div class="versetext">सर्वेषां दोषरत्नानां सुसमुद्गिकयाऽनया ।<br />दुःखशृङ्खलया नित्यमलमस्तु मम स्त्रिया ॥२३॥</div>
</div>
<div class="verse" type="shloka" id="">
<div class="versetext">किं स्तनेन किमक्ष्णा वा किं नितम्बेन किं भुवा ।<br />मांसमात्रैकसारेण करोम्यहमवस्तुना ॥२४॥</div>
</div>
<div class="verse" type="shloka" id="">
<div class="versetext">इतो मांसमितो रक्तमितोऽस्थीनीति वासरैः ।<br />ब्रह्मन्कतिपयैरेव याति स्त्री विशरारुताम् ॥२५॥</div>
</div>
<div class="verse" type="shloka" id="">
<div class="versetext">यास्तात पुरुषैः स्थूलैर्ललिता मनुजैः प्रियाः ।<br />ता मुने प्रविभक्ताङ्ग्यः स्वपन्ति पितृभूमिषु ॥२६॥</div>
</div>
<div class="verse" type="shloka" id="">
<div class="versetext">यस्मिन्घनतरस्नेहं मुखे पत्राङ्कुराः स्त्रियः ।<br />कान्तेन रचिता ब्रह्मन्पीयते तेन जङ्गले ॥२७॥</div>
</div>
<div class="verse" type="shloka" id="">
<div class="versetext">केशाः श्मशानवृक्षेषु यान्ति चामरलेखिकाम् ।<br />अस्थीन्युडुवदाभान्ति दिनैरवनिमण्डले ॥२८॥</div>
</div>
<div class="verse" type="shloka" id="">
<div class="versetext">पिबन्ति पांसवो रक्तं क्रव्यादाश्चाप्यनेकशः ।<br />चर्माणि च शिवा भुङ्क्ते खं यान्ति प्राणवायवः ॥२९॥</div>
</div>
<div class="verse" type="shloka" id="">
<div class="versetext">इत्येषा ललनाङ्गानामचिरेणैव भाविनी ।<br />स्थितिर्मया वः कथिता किं भ्रान्तिमनुधावथ ॥३०॥</div>
</div>
<div class="verse" type="shloka" id="">
<div class="versetext">भूतपञ्चकसंघट्टसंस्थानं ललनाभिधम् ।<br />रसादभिपतत्वेतत्कथं नाम धियान्वितः ॥३१॥</div>
</div>
<div class="verse" type="shloka" id="">
<div class="versetext">शाखाप्रतानगहना कट्वम्लफलमालिनी ।<br />सुतालोत्तालतामेति चिन्ता कान्तानुसारिणी ॥३२॥</div>
</div>
<div class="verse" type="shloka" id="">
<div class="versetext">कान्दिग्भूततया चेतो घनगर्धान्धमाकुलम् ।<br />परं मोहमुपादत्ते यूथभ्रष्टमृगो यथा ॥३३॥</div>
</div>
<div class="verse" type="shloka" id="">
<div class="versetext">शोच्यतां परमां याति तरुणस्तरुणीपरः ।<br />निबद्धः करिणीलोलो विन्ध्यखाते यथा गजः ॥३४॥</div>
</div>
<div class="verse" type="shloka" id="">
<div class="versetext">यस्य स्त्री तस्य भोगेच्छा निःस्त्रीकस्य क्व भोगभूः ।<br />स्त्रियं त्यक्त्वा जगत्त्यक्तं जगत्त्यक्त्वा सुखी भवेत् ॥३५॥</div>
</div>
<div class="verse" type="shloka" id="">
<div class="versetext">आपातमात्ररमणेषु सुदुस्तरेषु<br />भोगेषु नाहमलिपक्षतिचञ्चलेषु ।<br />ब्रह्मन्रमे मरणरोगजरादिभीत्या<br />शाम्याम्यहं परमुपैमि पदं प्रयत्नात् ॥३६॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे स्त्रीजुगुप्सा नामैकविंशतितमः सर्गः ॥२१॥</div>
</div>

<div class="section" type="sarga" id="22">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">अपर्याप्तं हि बालत्वं बलात्पिबति यौवनम् ।<br />यौवनं च जरा पश्चात्पश्य कर्कशतां मिथः ॥१॥</div>
</div>
<div class="verse" type="shloka" id="">
<div class="versetext">हिमाशनिरिवाम्भोजं वात्येव शरदम्बुकम् ।<br />देहं जरा नाशयति नदी तीरतरुं यथा ॥२॥</div>
</div>
<div class="verse" type="shloka" id="">
<div class="versetext">जर्जरीकृतसर्वाङ्गी जरा जरठरूपिणी ।<br />विरूपतां नयत्याशु देहं विषलवो यथा ॥३॥</div>
</div>
<div class="verse" type="shloka" id="">
<div class="versetext">शिथिलादीर्णसर्वाङ्गं जराजीर्णकलेवरम् ।<br />समं पश्यन्ति कामिन्यः पुरुषं करभं यथा ॥४॥</div>
</div>
<div class="verse" type="shloka" id="">
<div class="versetext">अनायासकदर्थिन्या गृहीते जरसा जने ।<br />पलाय्य गच्छति प्रज्ञा सपत्न्येवाहताङ्गना ॥५॥</div>
</div>
<div class="verse" type="shloka" id="">
<div class="versetext">दासाः पुत्राः स्त्रियश्चैव बान्धवाः सुहृदस्तथा ।<br />हसन्त्युन्मत्तकमिव नरं वार्धककम्पितम् ॥६॥</div>
</div>
<div class="verse" type="shloka" id="">
<div class="versetext">दुष्प्रेक्ष्यं जरठं दीनं हीनं गुणपराक्रमैः ।<br />गृध्रो वृक्षमिवादीर्घं गर्धो ह्यभ्येति वृद्धकम् ॥७॥</div>
</div>
<div class="verse" type="shloka" id="">
<div class="versetext">दैन्यदोषमयी दीर्घा हृदि दाहप्रदायिनी ।<br />सर्वापदामेकसखी वार्धके वर्धते स्पृहा ॥८॥</div>
</div>
<div class="verse" type="shloka" id="">
<div class="versetext">कर्तव्यं किं मया कष्टं परत्रेत्यतिदारुणम् ।<br />अप्रतीकारयोग्यं हि वर्धते वार्धके भयम् ॥९॥</div>
</div>
<div class="verse" type="shloka" id="">
<div class="versetext">कोऽहं वराकः किमिव करोमि कथमेव च ।<br />तिष्ठामि मौनमेवेति दीनतोदेति वार्धके ॥१०॥</div>
</div>
<div class="verse" type="shloka" id="">
<div class="versetext">कथं कदा मे किमिव स्वादु स्याद्भोजनं जनात् ।<br />इत्यजस्रं जरा चैषा चेतो दहति वार्धके ॥११॥</div>
</div>
<div class="verse" type="shloka" id="">
<div class="versetext">गर्धोऽभ्युदेति सोल्लासमुपभोक्तुं न शक्यते ।<br />हृदयं दह्यते नूनं शक्तिदौस्थ्येन वार्धके ॥१२॥</div>
</div>
<div class="verse" type="shloka" id="">
<div class="versetext">जराजीर्णबकी यावत्कायक्लेशापकारिणी ।<br />रौति रोगोरगाकीर्णा कायद्रुमशिरःस्थिता ॥१३॥</div>
</div>
<div class="verse" type="shloka" id="">
<div class="versetext">तावदागत एवाशु कुतोऽपि परिदृश्यते ।<br />घनान्ध्यतिमिराकाङ्क्षी मुने मरणकौशिकः ॥१४॥</div>
</div>
<div class="verse" type="shloka" id="">
<div class="versetext">सायंसंध्यां प्रजातां वै तमः समनुधावति ।<br />जरां वपुषि दृष्ट्वैव मृतिः समनुधावति ॥१५॥</div>
</div>
<div class="verse" type="shloka" id="">
<div class="versetext">जराकुसुमितं देहद्रुमं दृष्ट्वैव दूरतः ।<br />अध्यापतति वेगेन मुने मरणमर्कटः ॥१६॥</div>
</div>
<div class="verse" type="shloka" id="">
<div class="versetext">शून्यं नगरमाभाति भाति च्छिन्नलतो द्रुमः ।<br />भात्यनावृष्टिमान्देशो न जराजर्जरं वपुः ॥१७॥</div>
</div>
<div class="verse" type="shloka" id="">
<div class="versetext">क्षणान्निगरणायैव कासक्वणितकारिणी ।<br />गृध्रीवामिषमादत्ते तरसैव नरं जरा ॥१८॥</div>
</div>
<div class="verse" type="shloka" id="">
<div class="versetext">दृष्ट्वैव सोत्सुकेवाशु प्रगृह्य शिरसि क्षणम् ।<br />प्रलुनाति जरा देहं कुमारी कैरवं यथा ॥१९॥</div>
</div>
<div class="verse" type="shloka" id="">
<div class="versetext">सीत्कारकारिणी पांसुपरुषा परिजर्जरम् ।<br />शरीरं शातयत्येषा वात्येव तरुपल्लवम् ॥२०॥</div>
</div>
<div class="verse" type="shloka" id="">
<div class="versetext">जरसोपहतो देहो धत्ते जर्जरतां गतः ।<br />तुषारनिकराकीर्णपरिम्लानाम्बुजश्रियम् ॥२१॥</div>
</div>
<div class="verse" type="shloka" id="">
<div class="versetext">जरा ज्योत्स्नोदितैवेयं शिरःशिखरिपृष्ठतः ।<br />विकासयति संरब्धं वातकासकुमुद्वती ॥२२॥</div>
</div>
<div class="verse" type="shloka" id="">
<div class="versetext">परिपक्वं समालोक्य जराक्षारविधूसरम् ।<br />शिरःकूष्माण्डकं भुङ्क्ते पुंसां कालः किलेश्वरः ॥२३॥</div>
</div>
<div class="verse" type="shloka" id="">
<div class="versetext">जराजह्नुसुतोद्युक्ता मूलान्यस्य निकृन्तति ।<br />शरीरतीरवृक्षस्य चलत्यायुषि सत्वरम् ॥२४॥</div>
</div>
<div class="verse" type="shloka" id="">
<div class="versetext">जरामार्जारिका भुङ्क्ते यौवनाखुं तथोद्धता ।<br />परमुल्लासमायाति शरीरामिषगर्धिनी ॥२५॥</div>
</div>
<div class="verse" type="shloka" id="">
<div class="versetext">काचिदस्ति जगत्यस्मिन्नामङ्गलकरी तथा ।<br />यथा जराक्रोशकरी देहजङ्गलजम्बुकी ॥२६॥</div>
</div>
<div class="verse" type="shloka" id="">
<div class="versetext">कासश्वासससीत्कारा दुःखधूमतमोमयी ।<br />जराज्वाला ज्वलत्येषा यस्यासौ दग्ध एव हि ॥२७॥</div>
</div>
<div class="verse" type="shloka" id="">
<div class="versetext">जरसा वक्रतामेति शुक्लावयवपल्लवा ।<br />तात तन्वी तनुर्नृणां लता पुष्पानता यथा ॥२८॥</div>
</div>
<div class="verse" type="shloka" id="">
<div class="versetext">जराकर्पूरधवलं देहकर्पूरपादपम् ।<br />मुने मरणमातङ्गो नूनमुद्धरति क्षणात् ॥२५॥</div>
</div>
<div class="verse" type="shloka" id="">
<div class="versetext">मरणस्य मुने राज्ञो जराधवलचामरा ।<br />आगच्छतोऽग्रे निर्याति स्वाधिव्याधिपताकिनी ॥३०॥</div>
</div>
<div class="verse" type="shloka" id="">
<div class="versetext">न जिताः शत्रुभिः संख्ये प्रविष्टा येऽद्रिकोटरे ।<br />ते जराजीर्णराक्षस्या पश्याशु विजिता मुने ॥३१॥</div>
</div>
<div class="verse" type="shloka" id="">
<div class="versetext">जरातुषारवलिते शरीरसदनान्तरे ।<br />शक्नुवन्त्यक्षशिशवः स्पन्दितुं न मनागपि ॥३२॥</div>
</div>
<div class="verse" type="shloka" id="">
<div class="versetext">दण्डतृतीयपादेन प्रस्खलन्ती मुहुर्मुहुः ।<br />कासाधोवायुमुरजा जरा योषित्प्रनृत्यति ॥३३॥</div>
</div>
<div class="verse" type="shloka" id="">
<div class="versetext">संसारसंसृतेरस्या गन्धकुट्यां शिरोगता ।<br />देहयष्ट्यां जरानाम्नी चामरश्रीर्विराजते ॥३४॥</div>
</div>
<div class="verse" type="shloka" id="">
<div class="versetext">जराचन्द्रोदयसिते शरीरनगरे स्थिते ।<br />क्षणाद्विकासमायाति मुने मरणकैरवम् ॥३५॥</div>
</div>
<div class="verse" type="shloka" id="">
<div class="versetext">जरासुधालेपसिते शरीरान्तःपुरान्तरे ।<br />अशक्तिरार्तिरापच्च तिष्ठन्ति सुखमङ्गनाः ॥३६॥</div>
</div>
<div class="verse" type="shloka" id="">
<div class="versetext">अभावोऽग्रेसरी यत्र जरा जयति जन्तुषु ।<br />कस्तत्रेह समाश्वासो मम मन्दमतेर्मुने ॥३७॥</div>
</div>
<div class="verse" type="shloka" id="">
<div class="versetext">किं तेन दुर्जीवितदुर्ग्रहेण<br />जरागतेनापि हि जीव्यते यत् ।<br />जराजगत्यामजिता जनानां<br />सर्वैषणास्तात तिरस्करोति ॥३८॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे जराजुगुप्सा नाम द्वाविंशतितमः सर्गः ॥२२॥</div>
</div>

<div class="section" type="sarga" id="23">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">विकल्पकल्पनानल्पजल्पितैरल्पबुद्धिभिः ।<br />भेदैरुद्धुरतां नीतः संसारकुहरे भ्रमः ॥१॥</div>
</div>
<div class="verse" type="shloka" id="">
<div class="versetext">सतां कथमिवास्थेह जायते जालपञ्जरे ।<br />बाला एवात्तुमिच्छन्ति फलं मुकुरबिम्बितम् ॥२॥</div>
</div>
<div class="verse" type="shloka" id="">
<div class="versetext">इहापि विद्यते येषां पेलवा सुखभावना ।<br />आखुस्तन्तुमिवाशेषं कालस्तामपि कृन्तति ॥३॥</div>
</div>
<div class="verse" type="shloka" id="">
<div class="versetext">न तदस्तीह यदयं कालः सकलघस्मरः ।<br />ग्रसते तज्जगज्जातं प्रोत्थाब्धिमिव वाडवः ॥४॥</div>
</div>
<div class="verse" type="shloka" id="">
<div class="versetext">समस्तसामान्यतया भीमः कालो महेश्वरः ।<br />दृश्यसत्तामिमां सर्वां कवलीकर्तुमुद्यतः ॥५॥</div>
</div>
<div class="verse" type="shloka" id="">
<div class="versetext">महतामपि नो देवः प्रतिपालयति क्षणम् ।<br />कालः कवलितानन्तविश्वो विश्वात्मतां गतः ॥६॥</div>
</div>
<div class="verse" type="shloka" id="">
<div class="versetext">युगवत्सरकल्पाख्यैः किंचित्प्रकटतां गतः ।<br />रूपैरलक्ष्यरूपात्मा सर्वमाक्रम्य तिष्ठति ॥७॥</div>
</div>
<div class="verse" type="shloka" id="">
<div class="versetext">ये रम्या ये शुभारम्भाः सुमेरुगुरवोऽपि ये ।<br />कालेन विनिगीर्णास्ते गरुडेनेव पन्नगाः ॥८॥</div>
</div>
<div class="verse" type="shloka" id="">
<div class="versetext">निर्दयः कठिनः क्रूरः कर्कशः कृपणोऽधमः ।<br />न तदस्ति यदद्यापि न कालो निगिरत्ययम् ॥९॥</div>
</div>
<div class="verse" type="shloka" id="">
<div class="versetext">कालः कवलनैकान्तमतिरत्ति गिरन्नपि ।<br />अनन्तैरपि लोकौघैर्नायं तृप्तो महाशनः ॥१०॥</div>
</div>
<div class="verse" type="shloka" id="">
<div class="versetext">हरत्ययं नाशयति करोत्यत्ति निहन्ति च ।<br />कालः संसारनृत्तं हि नानारूपं यथा नटः ॥११॥</div>
</div>
<div class="verse" type="shloka" id="">
<div class="versetext">भिनत्ति प्रविभागस्थभूतबीजान्यनारतम् ।<br />जगत्यसत्तया बन्धाद्दाडिमानि यथा शुकः ॥१२॥</div>
</div>
<div class="verse" type="shloka" id="">
<div class="versetext">शुभाशुभविषाणाग्रविलूनजनपल्लवः ।<br />स्फूर्जति स्फीतजनताजीवराजीवनीगजः ॥१३॥</div>
</div>
<div class="verse" type="shloka" id="">
<div class="versetext">विरिञ्चिमूलब्रह्माण्डबृहद्देवफलद्रुमम् ।<br />ब्रह्मकाननमाभोगि परमावृत्य तिष्ठति ॥१४॥</div>
</div>
<div class="verse" type="shloka" id="">
<div class="versetext">यामिनी भ्रमरापूर्णा रचयन्दिनमञ्जरीः ।<br />वर्षकल्पकलावल्लीर्न कदाचन खिद्यते ॥१५॥</div>
</div>
<div class="verse" type="shloka" id="">
<div class="versetext">भिद्यते नावभग्नोऽपि दग्धोऽपि हि न दह्यते ।<br />दृश्यते नापि दृश्योऽपि धूर्तचूडामणिर्मुने ॥१६॥</div>
</div>
<div class="verse" type="shloka" id="">
<div class="versetext">एकेनैव निमेषेण किंचिदुत्थापयत्यलम् ।<br />किंचिद्विनाशयत्युच्चैर्मनोराज्यवदाततः ॥१७॥</div>
</div>
<div class="verse" type="shloka" id="">
<div class="versetext">दुर्विलासविलासिन्या चेष्टया कष्टषुष्टया ।<br />द्रव्यैकरूपकृद्रूपं जनमावर्तयन्स्थितः ॥१८॥</div>
</div>
<div class="verse" type="shloka" id="">
<div class="versetext">तृणं पांसुं महेन्द्रं च सुमेरुं पर्णमर्णवम् ।<br />आत्मंभरितया सर्वमात्मसात्कर्तुमुद्यतः ॥१९॥</div>
</div>
<div class="verse" type="shloka" id="">
<div class="versetext">क्रौर्यमत्रैव पर्याप्तं लुब्धतात्रैव संस्थिता ।<br />सर्वदौर्भाग्यमत्रैव चापलं वापि दुःसहम् ॥२०॥</div>
</div>
<div class="verse" type="shloka" id="">
<div class="versetext">प्रेरयँल्लीलयार्केन्दू क्रीडतीव नभस्तले ।<br />निक्षिप्तलीलायुगलो निजे बाल इवाङ्गणे ॥२१॥</div>
</div>
<div class="verse" type="shloka" id="">
<div class="versetext">सर्वभूतास्थिमालाभिरापादवलिताकृतिः ।<br />विलसत्येव कल्पान्ते कालः कलितकल्पनः ॥२२॥</div>
</div>
<div class="verse" type="shloka" id="">
<div class="versetext">अस्योड्डामरवृत्तस्य कल्पान्तेऽङ्गविनिर्गतैः ।<br />प्रस्फुरत्यम्बरे मेरुर्भूर्जत्वगिव वायुभिः ॥२३॥</div>
</div>
<div class="verse" type="shloka" id="">
<div class="versetext">रुद्रो भूत्वा भवत्येष महेन्द्रोऽथ पितामहः ।<br />शक्रो वैश्रवणश्चापि पुनरेव न किंचन ॥२४॥</div>
</div>
<div class="verse" type="shloka" id="">
<div class="versetext">धत्तेऽजस्रोत्थितोद्ध्वस्तान्सर्गानमितभास्वरान् ।<br />अन्यान्दधद्दिवानक्तं वीचीरब्धिरिवात्मनि ॥२५॥</div>
</div>
<div class="verse" type="shloka" id="">
<div class="versetext">महाकल्पाभिधानेभ्यो वृक्षेभ्यः परिशातयन् ।<br />देवासुरगणान्पक्वान्फलभारानिव स्थितः ॥२६॥</div>
</div>
<div class="verse" type="shloka" id="">
<div class="versetext">कालोऽयं भूतमशकघुंघुमानां प्रपातिनाम् ।<br />ब्रह्माण्डोदुम्बरौघानां बृहत्पादपतां गतः ॥२७॥</div>
</div>
<div class="verse" type="shloka" id="">
<div class="versetext">सत्तामात्रकुमुद्वत्या चिज्ज्योत्स्नापरिफुल्लया ।<br />वपुर्विनोदयत्येकं क्रियाप्रियतमान्वितः ॥२८॥</div>
</div>
<div class="verse" type="shloka" id="">
<div class="versetext">अनन्तापारपर्यन्तबद्धपीठं निजं वपुः ।<br />महाशैलवदुत्तुङ्गमवलम्ब्य व्यवस्थितः ॥२९॥</div>
</div>
<div class="verse" type="shloka" id="">
<div class="versetext">क्वचिच्छयामतमःश्यामं क्वचित्कान्तियुतं ततम् ।<br />द्वयेनापि क्वचिद्रिक्तं स्वभावं भावयन् स्थितः ॥३०॥</div>
</div>
<div class="verse" type="shloka" id="">
<div class="versetext">संलीनासंख्यसंसारसारया स्वात्मसत्तया ।<br />उर्व्येव भारघनया निबद्धपदतां गतः ॥३१॥</div>
</div>
<div class="verse" type="shloka" id="">
<div class="versetext">न खिद्यते नाद्रियते नायाति न च गच्छति ।<br />नास्तमेति न चोदेति महाकल्पशतैरपि ॥३२॥</div>
</div>
<div class="verse" type="shloka" id="">
<div class="versetext">केवलं जगदारम्भलीलया घनहेलया ।<br />पालयत्यात्मनात्मानमनहंकारमाततम् ॥३३॥</div>
</div>
<div class="verse" type="shloka" id="">
<div class="versetext">यामिनीपङ्ककलितां दिनकोकनदावलीम् ।<br />मेघभ्रमरिकामात्मसरस्यारोपयन्स्थितः ॥३४॥</div>
</div>
<div class="verse" type="shloka" id="">
<div class="versetext">गृहीत्वा कृपणः कृष्णां रजनीं जीर्णमार्जनीम् ।<br />आलोककनकक्षोदानाहरत्यभितो गिरिम् ॥३५॥</div>
</div>
<div class="verse" type="shloka" id="">
<div class="versetext">संचारयन्क्रियाङ्गुल्या कोणकेष्वर्कदीपिकाम् ।<br />जगत्सद्मनि कार्पण्यात्क्व किमस्तीति वीक्षते ॥३६॥</div>
</div>
<div class="verse" type="shloka" id="">
<div class="versetext">प्रेक्ष्याहर्विनिमेषेण सूर्याक्ष्णा पाकवन्त्यलम् ।<br />लोकपालफलान्यत्ति जगज्जीर्णवनादयम् ॥३७॥</div>
</div>
<div class="verse" type="shloka" id="">
<div class="versetext">जगज्जीर्णकुटीकीर्णानर्पयत्युग्रकोटरे ।<br />क्रमेण गुणवल्लोकमणीन्मृत्युसमुद्गके ॥३८॥</div>
</div>
<div class="verse" type="shloka" id="">
<div class="versetext">गुणैरापूर्यते यैव लोकरत्नावली भृशम् ।<br />भूषार्थमिव तामङ्गे कृत्वा भूयो निकृन्तति ॥३९॥</div>
</div>
<div class="verse" type="shloka" id="">
<div class="versetext">दिनहंसानुसृतया निशेन्दीवरमालया ।<br />तारकेसरयाजस्रं चपलो वलयत्यलम् ॥४०॥</div>
</div>
<div class="verse" type="shloka" id="">
<div class="versetext">शैलार्णद्युधराशृङ्गजगदूर्णायुसौनिकः ।<br />प्रत्यहं पिबते प्रेक्ष्य तारारक्तकणानपि ॥४१॥</div>
</div>
<div class="verse" type="shloka" id="">
<div class="versetext">तारुण्यनलिनीसोम आयुर्मातङ्गकेसरी ।<br />न तदस्ति न यस्यायं तुच्छातुच्छस्य तस्करः ॥४२॥</div>
</div>
<div class="verse" type="shloka" id="">
<div class="versetext">कल्पकेलिविलासेन पिष्टपातितजन्तुना ।<br />अभावो भावभासेन रमते स्वात्मनात्मनि ॥४३॥</div>
</div>
<div class="verse" type="shloka" id="">
<div class="versetext">कर्ता भोक्ताथ संहर्ता स्मर्ता सर्वपदं गतः ॥४४॥</div>
</div>
<div class="verse" type="shloka" id="">
<div class="versetext">सकलमप्यकलाकलितान्तरं<br />सुभगदुर्भगरूपधरं वपुः ।<br />प्रकटयन्सहसैव च गोपयन्<br />विलसतीह हि कालबलं नृषु ॥४५॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे कालापवादो नाम त्रयोविंशतितमः सर्गः ॥२३॥</div>
</div>

<div class="section" type="sarga" id="24">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">अस्योड्डामरलीलस्य दूरास्तसकलापदः ।<br />संसारे राजपुत्रस्य कालस्याकलितौजसः ॥१॥</div>
</div>
<div class="verse" type="shloka" id="">
<div class="versetext">अस्यैवाचरतो दीनैर्मुग्धैर्भूतमृगब्रजैः ।<br />आखेटकं जर्जरिते जगज्जङ्गलजालके ॥२॥</div>
</div>
<div class="verse" type="shloka" id="">
<div class="versetext">एकदेशोल्लसच्चारुवडवानलपङ्कजा ।<br />क्रीडापुष्करिणी रम्या कल्पकालमहार्णवः ॥३॥</div>
</div>
<div class="verse" type="shloka" id="">
<div class="versetext">कटुतिक्ताम्लभूताद्यैः सदधिक्षीरसागरैः ।<br />तैरेव तैः पर्युषितैर्जगद्भिः कल्ववर्तनम् ॥४॥</div>
</div>
<div class="verse" type="shloka" id="">
<div class="versetext">चण्डी चतुरसंचारा सर्वमातृगणान्विता ।<br />संसारवनविन्यस्ता व्याघ्री भूतौघघातिनी ॥५॥</div>
</div>
<div class="verse" type="shloka" id="">
<div class="versetext">ज्ञध्वी करतले ज्ञथ्वी पानपात्री रसान्विता ।<br />कमलोत्पलकह्लारलोलजालकमालिता ॥६॥</div>
</div>
<div class="verse" type="shloka" id="">
<div class="versetext">विरावी विकटास्फोटो नृसिंहो भुजपञ्जरे ।<br />सटाविकटपीनांसः कृतः क्रीडाशकुन्तकः ॥७॥</div>
</div>
<div class="verse" type="shloka" id="">
<div class="versetext">अलाबुवीणामधुरः शरद्व्योमलसच्छविः ।<br />देवः किल महाकालो लीलाकोकिलबालकः ॥८॥</div>
</div>
<div class="verse" type="shloka" id="">
<div class="versetext">अजस्रस्फूर्जिताकारो वान्तदुःखशरावलिः ।<br />अभावनामकोदण्डः परिस्फुरति सर्वतः ॥९॥</div>
</div>
<div class="verse" type="shloka" id="">
<div class="versetext">अनुत्तमस्त्वधिकविलासपण्डितो<br />भ्रमच्चलन्परिविलसन्विदारयन् ।<br />जरज्जगज्जनितविलोलमर्कटः<br />परिस्फुरद्वपुरिह काल ईहते ॥१०॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे कालविलासो नाम चतुर्विंशतितमः सर्गः ॥२४॥</div>
</div>

<div class="section" type="sarga" id="25">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">अत्रैव दुर्विलासानां चूडमणिरिहापरः ।<br />करोत्यत्तीति लोकेऽस्मिन्दैवं कालश्च कथ्यते ॥१॥</div>
</div>
<div class="verse" type="shloka" id="">
<div class="versetext">क्रियामात्रादृते यस्य स्वपरिस्पन्दरूपिणः ।<br />नान्यदालक्ष्यते रूपं न कर्म न समीहितम् ॥२॥</div>
</div>
<div class="verse" type="shloka" id="">
<div class="versetext">तेनेयमखिला भूतसंततिः परिपेलवा ।<br />तापेन हिममालेव नीता विधुरतां भृशम् ॥३॥</div>
</div>
<div class="verse" type="shloka" id="">
<div class="versetext">यदिदं दृश्यते किंचिज्जगदाभोगि मण्डलम् ।<br />तत्तस्य नर्तनागारमिहासावतिनृत्यति ॥४॥</div>
</div>
<div class="verse" type="shloka" id="">
<div class="versetext">तृतीयं च कृतान्तेति नाम बिभ्रत्सुदारुणम् ।<br />कापालिकवपुर्मत्तं दैवं जगति नृत्यति ॥५॥</div>
</div>
<div class="verse" type="shloka" id="">
<div class="versetext">नृत्यतो हि कृतान्तस्य नितान्तमिव रागिणः ।<br />नित्यं नियतिकान्तायां मुने परमकामिता ॥६॥</div>
</div>
<div class="verse" type="shloka" id="">
<div class="versetext">शेषः शशिकलाशुभ्रो गङ्गावाहश्च तौ त्रिधा ।<br />उपवीते अवीते च उभौ संसारवक्षसि ॥७॥</div>
</div>
<div class="verse" type="shloka" id="">
<div class="versetext">चन्द्रार्कमण्डले हेमकटकौ करमूलयोः ।<br />लीलासरसिजं हस्ते ब्रह्मन्ब्रह्माण्डकर्णिका ॥८॥</div>
</div>
<div class="verse" type="shloka" id="">
<div class="versetext">ताराबिन्दुचितं लोलपुष्करावर्तपल्लवम् ।<br />एकार्णवपयोधौ तमेकमम्बरमम्बरम् ॥९॥</div>
</div>
<div class="verse" type="shloka" id="">
<div class="versetext">एवंरूपस्य तस्याग्रे नियतिर्नित्यकामिनी ।<br />अनस्तमितसंरम्भमारम्भैः परिनृत्यति ॥१०॥</div>
</div>
<div class="verse" type="shloka" id="">
<div class="versetext">तस्या नर्तनलोलाया जगन्मण्डपकोटरे ।<br />अरुद्धस्पन्दरूपाया आगमापायचञ्चुरे ॥११॥</div>
</div>
<div class="verse" type="shloka" id="">
<div class="versetext">चारुभूषणमङ्गेषु देवलोकान्तरावली ।<br />आपातालं नभोलम्बं कबरीमण्डलं बृहत् ॥१२॥</div>
</div>
<div class="verse" type="shloka" id="">
<div class="versetext">नरकाली च मञ्जीरमाला कलकलोज्ज्वला ।<br />प्रोता दुष्कृतसूत्रेण पातालचरणे स्थिता ॥१३॥</div>
</div>
<div class="verse" type="shloka" id="">
<div class="versetext">कस्तूरिकातिलककं क्रियासंख्योपकल्पितम् ।<br />चित्रितं चित्रगुप्तेन यमे वदनपट्टके ॥१४॥</div>
</div>
<div class="verse" type="shloka" id="">
<div class="versetext">कालास्यं समुपादाय कल्पान्तेषु किलाकुला ।<br />नृत्यत्येषा पुनर्देवी स्फुटच्छैलघनारवम् ॥१५॥</div>
</div>
<div class="verse" type="shloka" id="">
<div class="versetext">पश्चात्प्रालम्बविभ्रान्तकौमारभृतबर्हिभिः ।<br />नेत्रत्रयवृहद्रन्ध्रभूरिभाङ्कारभीषणैः ॥१६॥</div>
</div>
<div class="verse" type="shloka" id="">
<div class="versetext">लम्बलोलजटाचन्द्रविकीर्णहरमूर्धभिः ।<br />उच्चरच्चारुमन्दारगौरीकबरचामरैः ॥१७॥</div>
</div>
<div class="verse" type="shloka" id="">
<div class="versetext">उत्ताण्डवाचलाकारभैरवोदरतुम्बकैः ।<br />रणत्सशतरन्ध्रेन्द्रदेहभिक्षाकपालकैः ॥१८॥</div>
</div>
<div class="verse" type="shloka" id="">
<div class="versetext">शुष्कशारीरखट्वाङ्गभरैरापूरिताम्बरम् ।<br />भीषयत्यात्मनात्मानं सर्वसंहारकारिणी ॥१९॥</div>
</div>
<div class="verse" type="shloka" id="">
<div class="versetext">विश्वरूपशिरश्चक्रचारुपुष्करमालया ।<br />ताण्डवेषु विवल्गन्त्या महाकल्पेषु राजते ॥२०॥</div>
</div>
<div class="verse" type="shloka" id="">
<div class="versetext">प्रमत्तपुष्करावर्तडमरोड्डामरारवैः ।<br />तस्याः किल पलायन्ते कल्पान्ते तुम्बुरादयः ॥२१॥</div>
</div>
<div class="verse" type="shloka" id="">
<div class="versetext">नृत्यतोऽन्तः कृतान्तस्य चन्द्रमण्डलभासिनः ।<br />तारकाचन्द्रिकाचारुव्योमपिच्छावचूलिनः ॥२२॥</div>
</div>
<div class="verse" type="shloka" id="">
<div class="versetext">एकस्मिञ्छ्रवणे दीप्ता हिमवानस्थिमुद्रिका ।<br />अपरे च महामेरुः कान्ता काञ्चनकर्णिका ॥२३॥</div>
</div>
<div class="verse" type="shloka" id="">
<div class="versetext">अत्रैव कुण्डले लोले चन्द्रार्कौ गण्डमण्डले ।<br />लोकालोकाचलश्रेणी सर्वतः कटिमेखला ॥२४॥</div>
</div>
<div class="verse" type="shloka" id="">
<div class="versetext">इतश्चेतश्च गच्छन्ती विद्युद्वलयकर्णिका ।<br />अनिलान्दोलिता भाति नीरदांशुकपट्टिका ॥२५॥</div>
</div>
<div class="verse" type="shloka" id="">
<div class="versetext">मुसलैः पट्टिशैः प्रासैः शूलैस्तोमरमुद्गरैः ।<br />तीक्ष्णैः क्षीणजगद्वान्तकृतान्तैरिव संभृतैः ॥२६॥</div>
</div>
<div class="verse" type="shloka" id="">
<div class="versetext">संसारबन्धनादीर्घे पाशे कालकरच्युते ।<br />शेषभोगमहासूत्रप्रोते मालास्य शोभते ॥२७॥</div>
</div>
<div class="verse" type="shloka" id="">
<div class="versetext">जीवोल्लसन्मकरिकारत्नतेजोभिरुज्ज्वला ।<br />सप्ताब्धिकङ्कणश्रेणी भुजयोरस्य भूषणम् ॥२८॥</div>
</div>
<div class="verse" type="shloka" id="">
<div class="versetext">व्यवहारमहावर्ता सुखदुःखपरम्परा ।<br />रजःपूर्णतमःश्यामा रोमाली तस्य राजते ॥२९॥</div>
</div>
<div class="verse" type="shloka" id="">
<div class="versetext">एवंप्रायः स कल्पान्ते कृतान्तस्ताण्डवोद्भवाम् ।<br />उपसंहृत्य नृत्येहां सृष्ट्वा सह महेश्वरम् ॥३०॥</div>
</div>
<div class="verse" type="shloka" id="">
<div class="versetext">पुनर्लास्यमयीं नृत्यलीलां सर्गस्वरूपिणीम् ।<br />तनोतीमां जराशोकदुःखाभिभवभूषिताम् ॥३१॥</div>
</div>
<div class="verse" type="shloka" id="">
<div class="versetext">भूयः करोति भुवनानि वनान्तराणि<br />लोकान्तराणि जनजालककल्पनां च ।<br />आचारचारुकलनामचलां चलां च<br />पङ्काद्यथार्भकजनो रचनामखिन्नः ॥३२॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे कृतान्तविलसितं नाम पञ्चविंशतितमः सर्गः ॥२५॥</div>
</div>

<div class="section" type="sarga" id="26">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">वृत्तेऽस्मिन्नेवमेतेषां कालादीनां महामुने ।<br />संसारनाम्नि कैवास्था मादृशानां वदत्विह ॥१॥</div>
</div>
<div class="verse" type="shloka" id="">
<div class="versetext">विक्रीता इव तिष्ठाम एतैर्दैवादिभिर्वयम् ।<br />मुने प्रपञ्चरचनैर्मुग्धा वनमृगा इव ॥२॥</div>
</div>
<div class="verse" type="shloka" id="">
<div class="versetext">एषोऽनार्यसमाम्नायः कालः कवलनोन्मुखः ।<br />जगत्यविरतं लोकं पातयत्यापदर्णवे ॥३॥</div>
</div>
<div class="verse" type="shloka" id="">
<div class="versetext">दहत्यन्तर्दुराशाभिर्देवो दारुणचेष्टया ।<br />लोकमुष्णप्रकाशाभिज्वालाभिर्दहनो यथा ॥४॥</div>
</div>
<div class="verse" type="shloka" id="">
<div class="versetext">धृतिं विधुरयत्येषा मर्यादारूपवल्लभा ।<br />स्त्रीत्वात्स्वभावचपला नियतिर्नियतोन्मुखी ॥५॥</div>
</div>
<div class="verse" type="shloka" id="">
<div class="versetext">ग्रसतेऽविरतं भूतजालं सर्प इवानिलम् ।<br />कृतान्तः कर्कशाचारो जरां नीत्वाऽजरं वपुः ॥६॥</div>
</div>
<div class="verse" type="shloka" id="">
<div class="versetext">यमो निर्घृणराजेन्द्रो नार्तं नामानुकम्पते ।<br />सर्वभूतदयोदारो जनो दुर्लभतां गतः ॥७॥</div>
</div>
<div class="verse" type="shloka" id="">
<div class="versetext">सर्वा एव मुने फल्गुविभवा भूतजातयः ।<br />दुःखायैव दुरन्ताय दारुणा भोगभूमयः ॥८॥</div>
</div>
<div class="verse" type="shloka" id="">
<div class="versetext">आयुरत्यन्तचपलं मृत्युरेकान्तनिष्ठुरः ।<br />तारुण्यं चातितरलं बाल्यं जडतया हृतम् ॥९॥</div>
</div>
<div class="verse" type="shloka" id="">
<div class="versetext">कलाकलङ्कितो लोको बन्धवो भवबन्धनम् ।<br />भोगा भवमहारोगास्तृष्णाश्च मृगतृष्णिकाः ॥१०॥</div>
</div>
<div class="verse" type="shloka" id="">
<div class="versetext">शत्रवश्चेन्द्रियाण्येव सत्यं यातमसत्यताम् ।<br />प्रहरत्यात्मनैवात्मा मनसैव मनो रिपुः ॥११॥</div>
</div>
<div class="verse" type="shloka" id="">
<div class="versetext">अहंकारः कलङ्काय बुद्धयः परिपेलवाः ।<br />क्रिया दुष्फलदायिन्यो लीलाः स्त्रीनिष्ठतां गताः ॥१२॥</div>
</div>
<div class="verse" type="shloka" id="">
<div class="versetext">वाञ्छाविषयशालिन्यः सच्चमत्कृतयः क्षताः ।<br />नार्यो दोषपताकिन्यो रसा नीरसतां गताः ॥१३॥</div>
</div>
<div class="verse" type="shloka" id="">
<div class="versetext">वस्त्ववस्तुतया ज्ञातं दत्तं चित्तमहंकृतौ ।<br />अभाववेधिता भावा भावान्तो नाधिगम्यते ॥१४॥</div>
</div>
<div class="verse" type="shloka" id="">
<div class="versetext">तप्यते केवलं साधो मतिराकुलितान्तरा ।<br />रागरोगो विलसति विरागो नोपगच्छति ॥१५॥</div>
</div>
<div class="verse" type="shloka" id="">
<div class="versetext">रजोगुणहता दृष्टिस्तमः संपरिवर्धते ।<br />न चाधिगम्यते सत्त्वं तत्त्वमत्यन्तदूरतः ॥१६॥</div>
</div>
<div class="verse" type="shloka" id="">
<div class="versetext">स्थितिरस्थिरतां याता मृतिरागमनोन्मुखी ।<br />धृतिर्वैधुर्यमायाता रतिर्नित्यमवस्तुनि ॥१७॥</div>
</div>
<div class="verse" type="shloka" id="">
<div class="versetext">मतिर्मान्द्येन मलिना पातैकपरमं वपुः ।<br />ज्वलतीव जरा देहे प्रतिस्फुरति दुष्कृतम् ॥१८॥</div>
</div>
<div class="verse" type="shloka" id="">
<div class="versetext">यत्नेन याति युवता दूरे सज्जनसंगतिः ।<br />गतिर्न विद्यते काचित्क्वचिन्नोदेति सत्यता ॥१९॥</div>
</div>
<div class="verse" type="shloka" id="">
<div class="versetext">मनो विमुह्यतीवान्तर्मुदिता दूरतां गता ।<br />नोज्ज्वला करुणोदेति दूरादायाति नीचता ॥२०॥</div>
</div>
<div class="verse" type="shloka" id="">
<div class="versetext">धीरताऽधीरतामेति पातोत्पातपरो जनः ।<br />सुलभो दुर्जनाश्लेषो दुर्लभः सत्समागमः ॥२१॥</div>
</div>
<div class="verse" type="shloka" id="">
<div class="versetext">आगमापायिनो भावा भावना भवबन्धनी ।<br />नीयते केवलं क्वापि नित्यं भूतपरम्परा ॥२२॥</div>
</div>
<div class="verse" type="shloka" id="">
<div class="versetext">दिशोऽपि हि न दृश्यन्ते देशोऽप्यन्यापदेशभाक् ।<br />शैला अपि विशीर्यन्ते कैवास्था मादृशे जने ॥२३॥</div>
</div>
<div class="verse" type="shloka" id="">
<div class="versetext">अद्यते सत्तयापि द्यौर्भुऽवन चापि ऊयते ।<br />धरापि याति वैधुर्यं केवास्था मादृशे जने ॥२४॥</div>
</div>
<div class="verse" type="shloka" id="">
<div class="versetext">शुष्यन्त्यपि समुद्राश्च शीर्यन्ते तारका अपि ।<br />सिद्धा अपि विनश्यन्ति कैवास्था मादृशे जने ॥२५॥</div>
</div>
<div class="verse" type="shloka" id="">
<div class="versetext">दानवा अपि दीर्यन्ते ध्रुवोऽप्यध्रुवजीवितः ।<br />अमरा अपि मार्यन्ते कैवास्था मादृशे जने ॥२६॥</div>
</div>
<div class="verse" type="shloka" id="">
<div class="versetext">शक्रोऽप्याक्रम्यते वक्रैर्यमोऽपि हि नियम्यते ।<br />वायुरप्येत्यवायुत्वं कैवास्था मादृशे जने ॥२७॥</div>
</div>
<div class="verse" type="shloka" id="">
<div class="versetext">सोमोऽपि व्योमतां याति मार्तण्डोऽप्येति खण्डताम् ।<br />मग्नतामग्निरप्येति कैवास्था मादृशे जने ॥२८॥</div>
</div>
<div class="verse" type="shloka" id="">
<div class="versetext">परमेष्ठ्यपि निष्ठावान्ह्रियते हीररप्यजः ।<br />भवोऽप्यभावमायाति कैवास्था मादृशे जने ॥२९॥</div>
</div>
<div class="verse" type="shloka" id="">
<div class="versetext">कालः संकाल्यते येन नियतिश्चापि नीयते ।<br />खमप्यालीयतेऽनन्तं कैवास्था मादृशे जने ॥३०॥</div>
</div>
<div class="verse" type="shloka" id="">
<div class="versetext">अश्राव्यावाच्यदुर्दर्शतत्त्वेनाज्ञातमूर्तिना ।<br />भुवनानि विडम्ब्यन्ते केनचिद्भ्रमदायिना ॥३१॥</div>
</div>
<div class="verse" type="shloka" id="">
<div class="versetext">अहंकारकलामेत्य सर्वत्रान्तरवासिना ।<br />न सोऽस्ति त्रिषु लोकेषु यस्तेनेह न बाध्यते ॥३२॥</div>
</div>
<div class="verse" type="shloka" id="">
<div class="versetext">शिलाशैलकवप्रेषु साश्वभूतो दिवाकरः ।<br />वनपाषाणवन्नित्यमवशः परिचोद्यते ॥३३॥</div>
</div>
<div class="verse" type="shloka" id="">
<div class="versetext">धरागोलकमन्तस्थसुरासुरगणास्पदम् ।<br />वेष्ट्यते धिष्ण्यचक्रेण पक्वाक्षोटमिव त्वचा ॥३४॥</div>
</div>
<div class="verse" type="shloka" id="">
<div class="versetext">दिवि देवा भुवि नराः पातालेषु च भोगिनः ।<br />कल्पिताः कल्पमात्रेण नीयन्ते जर्जरां दशाम् ॥३५॥</div>
</div>
<div class="verse" type="shloka" id="">
<div class="versetext">कामश्च जगदीशानरणलब्धपराक्रमः ।<br />अक्रमेणैव विक्रान्तो लोकमाक्रम्य वल्गति ॥३६॥</div>
</div>
<div class="verse" type="shloka" id="">
<div class="versetext">वसन्तो मत्तमातङ्गो मदैः कुसुमवर्षणैः ।<br />आमोदितककुप्चक्रश्चेतो नयति चापलम् ॥३७॥</div>
</div>
<div class="verse" type="shloka" id="">
<div class="versetext">अनुरक्ताङ्गनालोललोचनालोकिताकृति ।<br />स्वस्थीकर्तुं मनः शक्तो न विवेको महानपि ॥३८॥</div>
</div>
<div class="verse" type="shloka" id="">
<div class="versetext">परोपकारकारिण्या परार्तिपरितप्तया ।<br />बुद्ध एव सुखी मन्ये स्वात्मशीतलया धिया ॥३९॥</div>
</div>
<div class="verse" type="shloka" id="">
<div class="versetext">उत्पन्नध्वंसिनः कालवडवानलपातिनः ।<br />संख्यातुं केन शक्यन्ते कल्लोला जीविताम्बुधौ ॥४०॥</div>
</div>
<div class="verse" type="shloka" id="">
<div class="versetext">सर्व एव नरा मोहाद्दुराशापाशपाशिनः ।<br />दोषगुल्मकसारङ्गा विशीर्णा जन्मजङ्गले ॥४१॥</div>
</div>
<div class="verse" type="shloka" id="">
<div class="versetext">संक्षीयते जगति जन्मपरम्परासु<br />लोकस्य तैरिह कुकर्मभिरायुरेतत् ॥<br />आकाशपादपलताकृतपाशकल्पं<br />येषां फलं नहि विचारविदोऽपि विद्मः ॥४२॥</div>
</div>
<div class="verse" type="shloka" id="">
<div class="versetext">अद्योत्सवोऽयमृतुरेष तथेह यात्रा<br />ते बन्धवः सुखमिदं सविशेषभोगम् ।<br />इत्थं मुधैव कलयन्सुविकल्पजाल-<br />मालोलपेलवमतिर्गलतीह लोकः ॥४३॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे दैवदुर्विलासवर्णनं नाम षडविंशः सर्गः ॥२६॥</div>
</div>

<div class="section" type="sarga" id="27">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">अन्यच्च ताताऽतितरामरम्ये<br />मनोरमे चेह जगत्स्वरूपे ।<br />न किंचिदायाति तदर्थजातं<br />येनातिविश्रान्तिमुपैति चेतः ॥१॥</div>
</div>
<div class="verse" type="shloka" id="">
<div class="versetext">बाल्ये गते कल्पितकेलिलोले<br />मनोमृगे दारदरीषु जीर्णे ।<br />शरीरके जर्जरतां प्रयाते<br />विदूयते केवलमेव लोकः ॥२॥</div>
</div>
<div class="verse" type="shloka" id="">
<div class="versetext">जरातुषाराभिहतां शरीर-<br />सरोजिनीं दूरतरे विमुच्य ।<br />क्षणाद्गते जीवितचञ्चरीके<br />जनस्य संसारसरोऽवशुष्कम् ॥३॥</div>
</div>
<div class="verse" type="shloka" id="">
<div class="versetext">यदा यदा पाकमुपैति नूनं<br />तदा तदेयं रतिमातनोति ।<br />जराभराऽनल्पनवप्रसूना<br />विजर्जरा कायलता नराणाम् ॥४॥</div>
</div>
<div class="verse" type="shloka" id="">
<div class="versetext">तृष्णानदी सारतरप्रवाह-<br />ग्रस्ताखिलानन्तपदार्थजाता ।<br />तटस्थसंतोषसुवृक्षमूल-<br />निकाषदक्षा वहतीह लोके ॥५॥</div>
</div>
<div class="verse" type="shloka" id="">
<div class="versetext">शारीरनौश्चर्मनिबन्धबद्धा<br />भवाम्बुधावालुलिता भ्रमन्ती ।<br />प्रलोड्यते पञ्चभिरिन्द्रियाख्यै-<br />रधोभवन्ती मकरैरधीरा ॥६॥</div>
</div>
<div class="verse" type="shloka" id="">
<div class="versetext">तृष्णालताकाननचारिणोऽमी<br />शाखाशतं काममहीरुहेषु ।<br />परिभ्रमन्तः क्षपयन्ति कालं<br />मनोमृगा नो फलमाप्नुवन्ति ॥७॥</div>
</div>
<div class="verse" type="shloka" id="">
<div class="versetext">कृच्छ्रेषु दूरास्तविषादमोहाः<br />स्वास्थ्येषु नोत्सिक्तमनोभिरामाः ।<br />सुदुर्लभाः संप्रति सुन्दरीभिः<br />रनाहतान्तःकरणा महान्तः ॥८॥</div>
</div>
<div class="verse" type="shloka" id="">
<div class="versetext">तरन्ति मातङ्गघटातरङ्गं<br />रणाम्बुधिं ये मयि ते न शूराः ।<br />शूरास्त एवेह मनस्तरङ्गं<br />देहेन्द्रियाम्भोधिमिमं तरन्ति ॥९॥</div>
</div>
<div class="verse" type="shloka" id="">
<div class="versetext">अक्लिष्टपर्यन्तफलाभिरामा<br />न दृश्यते कस्यचिदेव काचित् ।<br />क्रियादुराशाहतचित्तवृत्ति-<br />र्यामेत्य विश्रान्तिमुपैति लोकः ॥1.27.१०॥</div>
</div>
<div class="verse" type="shloka" id="">
<div class="versetext">कीर्त्या जगद्दिक्कुहरं प्रतापैः<br />श्रिया गृहं सत्त्वबलेन लक्ष्मीम् ।<br />ये पूरयन्त्यक्षतधैर्यबन्धा<br />न ते जगत्यां सुलभा महान्तः ॥११॥</div>
</div>
<div class="verse" type="shloka" id="">
<div class="versetext">अप्यन्तरस्थं गिरिशैलभित्ते-<br />र्वज्रालयाभ्यन्तरसंस्थितं वा ।<br />सर्वं समायान्ति ससिद्धिवेगाः<br />सर्वाः श्रियः सन्ततमापदश्च ॥१२॥</div>
</div>
<div class="verse" type="shloka" id="">
<div class="versetext">पुत्राश्च दाराश्च धनं च बुद्ध्या<br />प्रकल्प्यते तात रसायनाभम् ।<br />सर्वं तु तन्नोपकरोत्यथान्ते<br />यत्रातिरम्या विषमूर्च्छनैव ॥१३॥</div>
</div>
<div class="verse" type="shloka" id="">
<div class="versetext">विषादयुक्तो विषमामवस्था<br />मुपागतः कायवयोवसाने ।<br />भावान्स्मरन्स्वानिह धर्मरिक्तान्<br />जन्तुर्जरावानिह दह्यतेऽन्तः ॥१४॥</div>
</div>
<div class="verse" type="shloka" id="">
<div class="versetext">कामार्थधर्माप्तिकृतान्तराभिः<br />क्रियाभिरादौ दिवसानि नीत्वा ।<br />चेतश्चलद्बर्हिणपिच्छलोलं<br />विश्रान्तिमागच्छतु केन पुंसः ॥१५॥</div>
</div>
<div class="verse" type="shloka" id="">
<div class="versetext">पुरोगतैरप्यनवाप्तरूपै-<br />स्तरङ्गिणीतुङ्गतरङ्गकल्पैः ।<br />क्रियाफलैर्दैववशादुपेतै-<br />र्विडम्ब्यते भिन्नरुचिर्हि लोकः ॥१६॥</div>
</div>
<div class="verse" type="shloka" id="">
<div class="versetext">इमान्यमूनीहि विभावितानि<br />कार्याण्यपर्यन्तमनोरमाणि ।<br />जनस्य जायाजनरञ्जनेन<br />जवाज्जरान्तं जरयन्ति चेतः ॥१७॥</div>
</div>
<div class="verse" type="shloka" id="">
<div class="versetext">पर्णानि जीर्णानि यथा तरूणां<br />समेत्य जन्माशु लयं प्रयान्ति ।<br />तथैव लोकाः स्वविवेकहीनाः<br />समेत्य गच्छन्ति कुतोऽप्यहोभिः ॥१८॥</div>
</div>
<div class="verse" type="shloka" id="">
<div class="versetext">इतस्ततो दूरतरं विहृत्य<br />प्रविश्य गेहं दिवसावसाने ।<br />विवेकिलोकाश्रयसाधुकर्म<br />रिक्तेऽह्नि रात्रौ क उपैति निद्राम् ॥१९॥</div>
</div>
<div class="verse" type="shloka" id="">
<div class="versetext">विद्राविते शत्रुजने समस्ते<br />समागतायामभितश्च लक्ष्म्याम् ।<br />सेव्यन्त एतानि सुखानि याव-<br />त्तावत्समायाति कुतोऽपि मृत्युः ॥1.27.२०॥</div>
</div>
<div class="verse" type="shloka" id="">
<div class="versetext">कुतोऽपि संवर्धिततुच्छरूपै-<br />र्भावैरमीभिः क्षणनष्टदृष्टैः ।<br />विलोड्यमाना जनता जगत्यां<br />नवेत्युपायातमहो न पातम् ॥२१॥</div>
</div>
<div class="verse" type="shloka" id="">
<div class="versetext">प्रियासुभिः कालमुखं क्रियन्ते<br />जनैडकास्ते हतकर्मबद्धाः ।<br />यैः पीनतामेव बलादुपेत्य<br />शरीरबाधेन न ते भवन्ति ॥२२॥</div>
</div>
<div class="verse" type="shloka" id="">
<div class="versetext">अजस्रमागच्छति सत्वरैव-<br />मनारतं गच्छति सत्वरैव ।<br />कुतोऽपि लोला जनता जगत्यां<br />तरङ्गमाला क्षणभङ्गुरेव ॥२३॥</div>
</div>
<div class="verse" type="shloka" id="">
<div class="versetext">प्राणापहारैकपरा नराणां<br />मनो मनोहारितया हरन्ति ।<br />रक्तच्छदाश्चञ्चलषट्पदाक्ष्यो<br />विषद्रुमालोललताः स्त्रियश्च ॥२४॥</div>
</div>
<div class="verse" type="shloka" id="">
<div class="versetext">इतोऽन्यतश्चोपगता मुधैव<br />समानसंकेतनिबद्धभावा ।<br />यात्रासमासंगसमा नराणां<br />कलत्रमित्रव्यवहारमाया ॥२५॥</div>
</div>
<div class="verse" type="shloka" id="">
<div class="versetext">प्रदीपशान्तिष्विव भुक्तभूरि-<br />दशास्वतिस्नेहनिबन्धनीषु ।<br />संसारमालासु चलाचलासु<br />न ज्ञायते तत्त्वमतात्त्विकीषु ॥२६॥</div>
</div>
<div class="verse" type="shloka" id="">
<div class="versetext">संसारसंरम्भकुचक्रिकेयं<br />प्रावृट्पयोबुद्बुदभङ्गुरपि ।<br />असावधानस्य जनस्य बुद्धौ<br />चिरस्थिरप्रत्ययमातनोति ॥२७॥</div>
</div>
<div class="verse" type="shloka" id="">
<div class="versetext">शोभोज्ज्वला दैववशाद्विनष्टा<br />गुणाः स्थिताः संप्रति जर्जरत्वे ।<br />आश्वासनादूरतरं प्रयाता<br />जनस्य हेमन्त इवाम्बुजस्य ॥२८॥</div>
</div>
<div class="verse" type="shloka" id="">
<div class="versetext">पुनःपुनर्दैववशादुपेत्य<br />स्वदेहभारेण कृतोपकारः ।<br />विलूयते यत्र तरुः कुठारै-<br />राश्वासने तत्र हि कः प्रसङ्गः ॥२९॥</div>
</div>
<div class="verse" type="shloka" id="">
<div class="versetext">मनोरमस्याप्यतिदोषवृत्ते-<br />रन्तर्विंघाताय समुत्थितस्य ।<br />विषद्रुमस्येव जनस्य सङ्गा-<br />दासाद्यते संप्रति मूर्च्छनैव ॥1.27.३०॥</div>
</div>
<div class="verse" type="shloka" id="">
<div class="versetext">कास्ता दृशो यासु न सन्ति दोषाः<br />कास्ता दिशो यासु न दुःखदाहः ।<br />कास्ताः प्रजा यासु न भङ्गुरत्वं<br />कास्ताः क्रिया यासु न नाम माया ॥३१॥</div>
</div>
<div class="verse" type="shloka" id="">
<div class="versetext">कल्पाभिधानक्षणजीविनो हि<br />कल्पौघसंख्याकलने विरिञ्चयाः ।<br />अतः कलाशालिनि कालजाले<br />लघुत्वदीर्घत्वधियोऽप्यसत्याः ॥३२॥</div>
</div>
<div class="verse" type="shloka" id="">
<div class="versetext">सर्वत्र पाषाणमया महीध्रा<br />मृदा मही दारुभिरेव वृक्षाः ।<br />मांसैर्जनाः पौरुषबद्धभावा<br />नापूर्वमस्तीह विकारहीनम् ॥३३॥</div>
</div>
<div class="verse" type="shloka" id="">
<div class="versetext">आलोक्यते चेतनयाऽनुविद्धा<br />पयोनुबद्धोऽस्तनयो नभः स्थाः ।<br />पृथग्विभागेन पदार्थलक्ष्म्या<br />एतज्जगन्नेतरदस्ति किंचित् ॥३४॥</div>
</div>
<div class="verse" type="shloka" id="">
<div class="versetext">चमत्कृतिश्चेह मनस्विलोक-<br />चेतश्चमत्कारकरी नराणाम् ।<br />स्वप्नेऽपि साधो विषयं कदाचि-<br />त्केषांचिदभ्येति न चित्ररूपा ॥३५॥</div>
</div>
<div class="verse" type="shloka" id="">
<div class="versetext">अद्यापि यातेऽपि च कल्पनाया<br />आकाशवल्लीफलवन्महत्त्वे ।<br />उदेति नो लोभलवाहताना-<br />मुदारवृत्तान्तमयी कथैव ॥३६॥</div>
</div>
<div class="verse" type="shloka" id="">
<div class="versetext">आदातुमिच्छन्पदमुत्तमानां<br />स्वचेतसैवापहतोऽद्य लोकः ।<br />पतत्यशङ्कं पशुरद्रिकूटा-<br />दानीलवल्लीफलवाञ्छयैव ॥३७॥</div>
</div>
<div class="verse" type="shloka" id="">
<div class="versetext">अवान्तरन्यस्तनिरर्थकांश-<br />च्छायालतापत्रफलप्रसूनाः ।<br />शरीर एव क्षतसंपदश्च<br />श्वभ्रद्रुमा अद्यतना नराश्च ॥३८॥</div>
</div>
<div class="verse" type="shloka" id="">
<div class="versetext">क्वचिज्जना मार्दवसुन्दरेषु<br />क्वचित्कठोरेषु च संचरन्ति ।<br />देशान्तरालेषु निरन्तरेषु<br />वनान्तखण्डेष्विव कृष्णसाराः ॥३९॥</div>
</div>
<div class="verse" type="shloka" id="">
<div class="versetext">धातुर्नवानि दिवसं प्रति भीषणानि<br />रम्याणि वा विलुलितान्ततमाकुलानि ।<br />कार्याणि कष्टफलपाकहतोदयानि<br />विस्मापयन्ति न शवस्य मनांसि केषाम् ॥1.27.४०॥</div>
</div>
<div class="verse" type="shloka" id="">
<div class="versetext">जनः कामासक्तो विविधकुकलाचेष्टनपरः<br />स तु स्वप्नेऽप्यस्मिञ्जगति सुलभो नाद्य सुजनः ।<br />क्रिया दुःखासङ्गाऽविधुरविधुरा नूनमखिला<br />न जाने नेतव्या कथमिव दशा जीवितमयी ॥४१॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे निःश्रेयसविरोधिभावानित्यताप्रतिपादनं नाम सप्तविंशतितमः सर्गः ॥२७॥</div>
</div>

<div class="section" type="sarga" id="28">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">यच्चेदं दृश्यते किंचिज्जगत्स्थावरजंगमम् ।<br />तत्सर्वमस्थिरं ब्रह्मन्स्वप्नसंगमसंनिभम् ॥१॥</div>
</div>
<div class="verse" type="shloka" id="">
<div class="versetext">शुष्कसागरसंकाशो निखातो योऽद्य दृश्यते ।<br />स प्रातरभ्रसंवीतो नगः संपद्यते मुने ॥२॥</div>
</div>
<div class="verse" type="shloka" id="">
<div class="versetext">यो वनव्यूहविस्तीर्णो विलीढगगनो महान् ।<br />दिनैरेव स यात्युर्वीसमतां कूपतां च वा ॥३॥</div>
</div>
<div class="verse" type="shloka" id="">
<div class="versetext">यदङ्गमद्य संवीतं कौशेयस्रग्विलेपनैः ।<br />दिगम्बरं तदेव श्वो दूरे विशरिताऽवटे ॥४॥</div>
</div>
<div class="verse" type="shloka" id="">
<div class="versetext">यत्राद्य नगरं दृष्टं विचित्राचारचञ्चलम् ।<br />तत्रैवोदेति दिवसैः संशून्यारण्यधर्मता ॥५॥</div>
</div>
<div class="verse" type="shloka" id="">
<div class="versetext">यः पुमानद्य तेजस्वी मण्डलान्यधितिष्ठति ।<br />स भस्मकूटतां राजन्दिवसैरधिगच्छति ॥६॥</div>
</div>
<div class="verse" type="shloka" id="">
<div class="versetext">अरण्यानी महाभीमा या नभोमण्डलोपमा ।<br />पताकाच्छादिताकाशा सैव संपद्यते पुरी ॥७॥</div>
</div>
<div class="verse" type="shloka" id="">
<div class="versetext">या लतावलिता भीमा भात्यद्य विपिनावली ।<br />दिवसैरेव सा याति पुनर्मरुमहीपदम् ॥८॥</div>
</div>
<div class="verse" type="shloka" id="">
<div class="versetext">सलिलं स्थलतां याति स्थलीभवति वारिभूः ।<br />विपर्यस्यति सर्वं हि सकाष्ठाम्बुतृणं जगत् ॥९॥</div>
</div>
<div class="verse" type="shloka" id="">
<div class="versetext">अनित्यं यौवनं बाल्यं शरीरं द्रव्यसंचयाः ।<br />भावाद्भावान्तरं यान्ति तरङ्गवदनारतम् ॥१०॥</div>
</div>
<div class="verse" type="shloka" id="">
<div class="versetext">वातान्तर्दीपकशिखालोलं जगति जीवितम् ।<br />तडित्स्फुरणसंकाशा पदार्थश्रीर्जगत्र्त्रये ॥११॥</div>
</div>
<div class="verse" type="shloka" id="">
<div class="versetext">विपर्यासमियं याति भूरिभूतपरम्परा ।<br />बीजराशिरिवाजस्रं पूर्यमाणः पुनःपुनः ॥१२॥</div>
</div>
<div class="verse" type="shloka" id="">
<div class="versetext">मनःपवनपर्यस्तभूरिभूतरजःपटा ।<br />पातोत्पातपरावर्तपराभिनयभूषिता ॥१३॥</div>
</div>
<div class="verse" type="shloka" id="">
<div class="versetext">आलक्ष्यते स्थितिरियं जागती जनितभ्रमा ।<br />नृत्तावेशविवृत्तेव संसारारभटीनटी ॥१४॥</div>
</div>
<div class="verse" type="shloka" id="">
<div class="versetext">गन्धर्वनगराकारविपर्यासविधायिनी ।<br />अपाङ्गभङ्गुरोदारव्यवहारमनोरमा ॥१५॥</div>
</div>
<div class="verse" type="shloka" id="">
<div class="versetext">तडित्तरलमालोकमातन्वाना पुनःपुनः ।<br />संसाररचना राजन्नृत्तसक्तेव राजते ॥१६॥</div>
</div>
<div class="verse" type="shloka" id="">
<div class="versetext">दिवसास्ते महान्तस्ते संपदस्ताः क्रियाश्च ताः ।<br />सर्वं स्मृतिपथं यातं यामो वयमपि क्षणात् ॥१७॥</div>
</div>
<div class="verse" type="shloka" id="">
<div class="versetext">प्रत्यहं क्षयमायाति प्रत्यहं जायते पुनः ।<br />अद्यापि हतरूपाया नान्तोऽस्या दग्धसंसृतेः ॥१८॥</div>
</div>
<div class="verse" type="shloka" id="">
<div class="versetext">तिर्यक्त्वं पुरुषा यान्ति तिर्यञ्चो नरतामपि ।<br />देवाश्चादेवतां यान्ति किमिवेह विभो स्थिरम् ॥१९॥</div>
</div>
<div class="verse" type="shloka" id="">
<div class="versetext">रचयन्रश्मिजालेन रात्र्यहानि पुनःपुनः ।<br />अतिवाह्य रविः कालो विनाशावधिमीक्षते ॥२०॥</div>
</div>
<div class="verse" type="shloka" id="">
<div class="versetext">ब्रह्मा विष्णुश्च रुद्रश्च सर्वा वा भूतजातयः ।<br />नाशमेवानुधावन्ति सलिलानीव वाडवम् ॥२१॥</div>
</div>
<div class="verse" type="shloka" id="">
<div class="versetext">द्यौः क्षमा वायुराकाशं पर्वताः सरितो दिशः ।<br />विनाशवाडवस्यैतत्सर्वं संशुष्कमिन्धनम् ॥२२॥</div>
</div>
<div class="verse" type="shloka" id="">
<div class="versetext">धनानि बान्धवा भृत्या मित्राणि विभवाश्च ये ।<br />विनाशभयभीतस्य सर्वं नीरसतां गतम् ॥२३॥</div>
</div>
<div class="verse" type="shloka" id="">
<div class="versetext">स्वदन्ते तावदेवैते भावा जगति धीमते ।<br />यावत्स्मृतिपथं याति न विनाशकुराक्षसः ॥२४॥</div>
</div>
<div class="verse" type="shloka" id="">
<div class="versetext">क्षणमैश्वर्यमायाति क्षणमेति दरिद्रताम् ।<br />क्षणं विगतरोगत्वं क्षणमागतरोगताम् ॥२५॥</div>
</div>
<div class="verse" type="shloka" id="">
<div class="versetext">प्रतिक्षणविपर्यासदायिना निहतात्मना ।<br />जगद्भ्रमेण के नाम धीमन्तो हि न मोहिताः ॥२६॥</div>
</div>
<div class="verse" type="shloka" id="">
<div class="versetext">तमःपङ्कसमालब्धं क्षणमाकाशमण्डलम् ।<br />क्षण कनकनिष्यन्दकोमलालोकसुन्दरम् ॥२७॥</div>
</div>
<div class="verse" type="shloka" id="">
<div class="versetext">क्षणं जलदनीलाब्जमालावलितकोटरम् ।<br />क्ष्रणमुड्डामररवं क्षणं मूकमिव स्थितम् ॥२८॥</div>
</div>
<div class="verse" type="shloka" id="">
<div class="versetext">क्षणं ताराविरचितं क्षणमर्केण भूषितम् ।<br />क्षणमिन्दुकृताह्लादं क्षणं सर्वबहिष्कृतम् ॥२९॥</div>
</div>
<div class="verse" type="shloka" id="">
<div class="versetext">आगमापायपरया क्षणसंस्थितिनाशया ।<br />न बिभेति हि संसारे धीरोऽपि क इवानया ॥३०॥</div>
</div>
<div class="verse" type="shloka" id="">
<div class="versetext">आपदः क्षणमायान्ति क्षणमायान्ति संपदः ।<br />क्षणं जन्म क्षणं मृत्युर्मुने किमिव न क्षणम् ॥३१॥</div>
</div>
<div class="verse" type="shloka" id="">
<div class="versetext">प्रागासीदन्य एवेह जातस्त्वन्यो नरो दिनैः ।<br />सदैकरूपं भगवन्किंचिदस्ति न सुस्थिरम् ॥३२॥</div>
</div>
<div class="verse" type="shloka" id="">
<div class="versetext">घटस्य पटता दृष्टा पटस्यापि घटस्थितिः ।<br />न तदस्ति न यद्दृष्टं विपर्यस्यति संसृतौ ॥३३॥</div>
</div>
<div class="verse" type="shloka" id="">
<div class="versetext">तनोत्युत्पादयत्यत्ति निहत्यासृजति क्रमात् ।<br />सततं रात्र्यहानीव निवर्तन्ते नरं प्रति ॥३४॥</div>
</div>
<div class="verse" type="shloka" id="">
<div class="versetext">अशूरेण हतः शूर एकेनापि हतं शतम् ।<br />प्राकृताः प्रभुतां याताः सर्वमावर्त्यते जगत् ॥३५॥</div>
</div>
<div class="verse" type="shloka" id="">
<div class="versetext">जनतेयं विपर्यासमजस्रमनुगच्छति ।<br />जडस्पन्दपरामर्शात्तरङ्गाणामिवावली ॥३६॥</div>
</div>
<div class="verse" type="shloka" id="">
<div class="versetext">बाल्यमल्पदिनैरेव यौवनश्रीस्ततो जरा ।<br />देहेऽपि नैकरूपत्वं कास्था बाह्येषु वस्तुषु ॥३७॥</div>
</div>
<div class="verse" type="shloka" id="">
<div class="versetext">क्षणमानन्दितामेति क्षणमेति विषादिताम् ।<br />क्षणं सौम्यत्वमायाति सर्वस्मिन्नटवन्मनः ॥३८॥</div>
</div>
<div class="verse" type="shloka" id="">
<div class="versetext">इतश्चान्यदितश्चान्यदितश्चान्यदयं विधिः ।<br />रचयन्वस्तुनायाति खेदं लीलास्विवार्भकः ॥३९॥</div>
</div>
<div class="verse" type="shloka" id="">
<div class="versetext">चिनोत्युत्पादयत्यत्ति निहत्यासृजति क्रमात् ।<br />सततं रात्र्यहानीव निवर्तन्ते नरं प्रति ॥४०॥</div>
</div>
<div class="verse" type="shloka" id="">
<div class="versetext">आविर्भावतिरोभावभागिनो भवभागिनः ।<br />जनस्य स्थिरतां यान्ति नापदो न च संपदः ॥४१॥</div>
</div>
<div class="verse" type="shloka" id="">
<div class="versetext">कालः क्रीडत्ययं प्रायः सर्वमापदि पातयन् ।<br />हेलाविचलिताशेषचतुराचारचञ्चुरः ॥४२॥</div>
</div>
<div class="verse" type="shloka" id="">
<div class="versetext">समविषमविपाकतो विभिन्ना-<br />स्त्रिभुवनभूतपरम्पराफलौघाः ।<br />समयपवनपातिताः पतन्ति<br />प्रतिदिनमाततसंसृतिद्रुमेभ्यः ॥४३॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे सर्वभावाऽविरतविपर्यासप्रतिपादनं नामाष्टाविंशः सर्गः ॥२८॥</div>
</div>

<div class="section" type="sarga" id="29">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">इति मे दोषदावाग्निदग्धे महति चेतसि ।<br />प्रस्फुरन्ति न भोगाशा मृगतृष्णाः सरःस्विव ॥१॥</div>
</div>
<div class="verse" type="shloka" id="">
<div class="versetext">प्रत्यहं याति कटुतामेषा संसारसंस्थितिः ।<br />कालपाकवशाल्लोला रसा निम्बलता यथा ॥२॥</div>
</div>
<div class="verse" type="shloka" id="">
<div class="versetext">वृद्धिमायाति दौर्जन्यं सौजन्यं याति तानवम् ।<br />करञ्जकर्कशे राजन्प्रत्यहं जनचेतसि ॥३॥</div>
</div>
<div class="verse" type="shloka" id="">
<div class="versetext">भज्यते भुवि मर्यादा झटित्येव दिनं प्रति ।<br />शुष्केव माषशिम्बीका टङ्कारकरवं विना ॥४॥</div>
</div>
<div class="verse" type="shloka" id="">
<div class="versetext">राज्येभ्यो भोगपूगेभ्यश्चिन्तावद्भ्यो मुनीश्वर ।<br />निरस्तचिन्ताकलिता वरमेकान्तशीलता ॥५॥</div>
</div>
<div class="verse" type="shloka" id="">
<div class="versetext">नानन्दाय ममोद्यानं न सुखाय मम स्त्रियः ।<br />न हर्षाय ममार्थाशा शाम्यामि मनसा सह ॥६॥</div>
</div>
<div class="verse" type="shloka" id="">
<div class="versetext">अनित्यश्चासुखो लोकस्तृष्णा तात दुरुद्वहा ।<br />चापलोपहतं चेतः कथं यास्यामि निर्वृतिम् ॥७॥</div>
</div>
<div class="verse" type="shloka" id="">
<div class="versetext">नाभिनन्दामि मरणं नाभिनन्दामि जीवितम् ।<br />यथा तिष्ठामि तिष्ठामि तथैव विगतज्वरम् ॥८॥</div>
</div>
<div class="verse" type="shloka" id="">
<div class="versetext">किं मे राज्येन किं भोगैः किमर्थेन किमीहितैः ।<br />अहंकारवशादेतत्स एव गलितो मम ॥९॥</div>
</div>
<div class="verse" type="shloka" id="">
<div class="versetext">जन्मावलिवरत्रायामिन्द्रियग्रन्थयो दृढाः ।<br />ये बद्धास्तद्विमोक्षार्थं यतन्ते ये त उत्तमाः ॥१०॥</div>
</div>
<div class="verse" type="shloka" id="">
<div class="versetext">मथितं मानिनीलोकैर्मनो मकरकेतुना ।<br />कोमलं खुरनिष्पेषैः कमलं करिणा यथा ॥११॥</div>
</div>
<div class="verse" type="shloka" id="">
<div class="versetext">अद्य चेत्स्वच्छया बुद्ध्या मुनीन्द्र न चिकित्स्यते ।<br />भूयश्चित्तचिकित्सायास्तत्किलावसरः कुतः ॥१२॥</div>
</div>
<div class="verse" type="shloka" id="">
<div class="versetext">विषं विषयवैषम्यं न विषं विषमुच्यते ।<br />जन्मान्तरघ्ना विषया एकदेहहरं विषम् ॥१३॥</div>
</div>
<div class="verse" type="shloka" id="">
<div class="versetext">न सुखानि न दुःखानि न मित्राणि न बान्धवाः ।<br />न जीवितं न मरणं बन्धाय ज्ञस्य चेतसः ॥१४॥</div>
</div>
<div class="verse" type="shloka" id="">
<div class="versetext">तद्भवामि यथा ब्रह्मन्पूर्वापरविदां वर ।<br />वीतशोकभयायासो ज्ञस्तथोपदिशाशु मे ॥१५॥</div>
</div>
<div class="verse" type="shloka" id="">
<div class="versetext">वासनाजालवलिता दुःखकण्टकसंकुला ।<br />निपातोत्पातबहुला भीमरूपाऽज्ञताटवी ॥१६॥</div>
</div>
<div class="verse" type="shloka" id="">
<div class="versetext">क्रकचाग्रविनिष्पेषं सोढुं शक्नोम्यहं मुने ।<br />संसारव्यवहारोत्थं नाशाविषयवैशसम् ॥१७॥</div>
</div>
<div class="verse" type="shloka" id="">
<div class="versetext">इदं नास्तीदमस्तीति व्यवहाराञ्जनभ्रमः ।<br />धुनोतीदं चलं चेतो रजोराशिमिवानिलः ॥१८॥</div>
</div>
<div class="verse" type="shloka" id="">
<div class="versetext">तृष्णातन्तुलवप्रोतं जीवसंचयमौक्तिकम् ।<br />चिदच्छाङ्गतया नित्यं विकसच्चित्तनायकम् ॥१९॥</div>
</div>
<div class="verse" type="shloka" id="">
<div class="versetext">संसारहारमरतिः कालव्यालविभूषणम् ।<br />त्रोटयाम्यहमक्रूरं वागुरामिव केसरी ॥२०॥</div>
</div>
<div class="verse" type="shloka" id="">
<div class="versetext">नीहारं हृदयाटव्यां मनस्तिमिरमाशु मे ।<br />केन विज्ञानदीपेन भिन्धि तत्त्वविदांवर ॥२१॥</div>
</div>
<div class="verse" type="shloka" id="">
<div class="versetext">विद्यन्त एवेह न ते महात्मन्<br />दुराधयो न क्षयमाप्नुवन्ति ।<br />ये सङ्गमेनोत्तममानसानां<br />निशातमांसीव निशाकरेण ॥२२॥</div>
</div>
<div class="verse" type="shloka" id="">
<div class="versetext">आयुर्वायुविघट्टिताभ्रपटलीलम्बाम्बुवद्भङ्गुरं<br />भोगा मेघवितानमध्यविलसत्सौदामिनीचञ्चलाः ।<br />लोलायौवनलालनाजलरयश्चेत्याकलय्य द्रुतं<br />मुद्रैवाद्य दृढार्पिता ननु मया चित्ते चिरं शान्तये ॥२३॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे सकलपदार्थानास्थाप्रतिपादनं नामैकोनत्रिशः सर्गः ॥२९॥</div>
</div>

<div class="section" type="sarga" id="30">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">एवमभ्युत्थितानर्थशतसंकटकोटरे ।<br />जगदालोक्य निर्मग्नं मनो मननकर्दमे ॥१॥</div>
</div>
<div class="verse" type="shloka" id="">
<div class="versetext">मनो मे भ्रमतीवेदं संभ्रमश्चोपजायते ।<br />गात्राणि परिकम्पन्ते पत्राणीव जरत्तरोः ॥२॥</div>
</div>
<div class="verse" type="shloka" id="">
<div class="versetext">अनाप्तोत्तमसंतोषधैर्योत्सङ्गाकुला मतिः ।<br />शून्यास्पदा बिभेतीह बालेवाल्पबलेश्वरा ॥३॥</div>
</div>
<div class="verse" type="shloka" id="">
<div class="versetext">विकल्पेभ्यो लुठन्त्येताश्चान्तःकरणवृत्तयः ।<br />श्वभ्रेभ्य इव सारङ्गास्तुच्छालम्बविडम्बिताः ॥४॥</div>
</div>
<div class="verse" type="shloka" id="">
<div class="versetext">अविवेकास्पदा भ्रष्टाः कष्टे रूढा न सत्पदे ।<br />अन्धकूपमिवापन्ना वराकाश्चक्षुरादयः ॥५॥</div>
</div>
<div class="verse" type="shloka" id="">
<div class="versetext">नावस्थितिमुपायाति न च याति यथेप्सितम् ।<br />चिन्ता जीवेश्वरायत्ता कान्तेव प्रियसद्मनि ॥६॥</div>
</div>
<div class="verse" type="shloka" id="">
<div class="versetext">जर्जरीकृत्य वस्तूनि त्यजन्ती विभ्रती तथा ।<br />मार्गशीर्षान्तवल्लीव धृतिर्विधुरतां गता ॥७॥</div>
</div>
<div class="verse" type="shloka" id="">
<div class="versetext">अपहस्तितसर्वार्थमनवस्थितिरास्थिता ।<br />गृहीत्वोत्सृज्य चात्मानं भवस्थितिरवस्थिता ॥८॥</div>
</div>
<div class="verse" type="shloka" id="">
<div class="versetext">चलिताचलितेनान्तरवष्टम्भेन मे मतिः ।<br />दरिद्रा छिन्नवृक्षस्य मूलेनेव विडम्ब्यते ॥९॥</div>
</div>
<div class="verse" type="shloka" id="">
<div class="versetext">चेतश्चञ्चलमाभोगि भुवनान्तर्विहारि च ।<br />न संभ्रमं जहातीदं स्वविमानमिवामराः ॥१०॥</div>
</div>
<div class="verse" type="shloka" id="">
<div class="versetext">अतोऽतुच्छमनायासमनुपाधि गतभ्रमम् ।<br />किं तत्स्थितिपदं साधो यत्र शोको न विद्यते ॥११॥</div>
</div>
<div class="verse" type="shloka" id="">
<div class="versetext">सर्वारम्भसमारूढाः सुजना जनकादयः ।<br />व्यवहारपरा एव कथमुत्तमतां गताः ॥१२॥</div>
</div>
<div class="verse" type="shloka" id="">
<div class="versetext">लग्नेनापि किलाङ्गेषु बहुधा बहुमानद ।<br />कथं संसारपङ्केन पुमानिह न लिप्यते ॥१३॥</div>
</div>
<div class="verse" type="shloka" id="">
<div class="versetext">कां दृष्टिं समुपाश्रित्य भवन्तो वीतकल्मषाः ।<br />महान्तो विचरन्तीह जीवन्मुक्ता महाशयाः ॥१४॥</div>
</div>
<div class="verse" type="shloka" id="">
<div class="versetext">लोभयन्तो भयायैव विषयाभोगभोगिनः ।<br />भङ्गुराकारविभवाः कथमायान्ति भव्यताम् ॥१५॥</div>
</div>
<div class="verse" type="shloka" id="">
<div class="versetext">मोहमातङ्गमृदिता कलङ्ककलितान्तरा ।<br />परं प्रसादमायाति शेमुषीसरसी कथम् ॥१६॥</div>
</div>
<div class="verse" type="shloka" id="">
<div class="versetext">संसार एव निवहे जनो व्यवहरन्नपि ।<br />न बन्धं कथमाप्नोति पद्मपत्रे पयो यथा ॥१७॥</div>
</div>
<div class="verse" type="shloka" id="">
<div class="versetext">आत्मवत्तृणवच्चेदं सकलं कलयञ्जनः ।<br />कथमुत्तमतामेति मनोमन्मथमस्पृशन् ॥१८॥</div>
</div>
<div class="verse" type="shloka" id="">
<div class="versetext">कं महापुरुषं पारमुपायातं महोदधेः ।<br />आचारेणानुसंस्मृत्य जनो याति न दुःखिताम्॥१९॥</div>
</div>
<div class="verse" type="shloka" id="">
<div class="versetext">किं तस्यादुचितं श्रेयः किं तत्स्यादुचितं फलम् ।<br />वर्तितव्यं च संसारे कथं नामासमञ्जसे ॥२०॥</div>
</div>
<div class="verse" type="shloka" id="">
<div class="versetext">तत्त्वं कथय मे किंचिद्येनास्य जगतः प्रभो ।<br />वेद्मि पूर्वापरं धातुश्चेष्टितस्यानवस्थितेः ॥२१॥</div>
</div>
<div class="verse" type="shloka" id="">
<div class="versetext">हृदयाकाशशशिनश्चेतसो मलमार्जनम् ।<br />यथा मे जायते ब्रह्मंस्तथा निर्विघ्नमाचर ॥२२॥</div>
</div>
<div class="verse" type="shloka" id="">
<div class="versetext">किमिह स्यादुपादेयं किंवा हेयमथेतरत् ।<br />कथं विश्रान्तिमायातु चेतश्चपलमद्रिवत् ॥२३॥</div>
</div>
<div class="verse" type="shloka" id="">
<div class="versetext">केन पावनमन्त्रेण दुःसंसृतिविषूचिका ।<br />शाम्यतीयमनायासमायासशतकारिणी ॥२४॥</div>
</div>
<div class="verse" type="shloka" id="">
<div class="versetext">कथं शीतलतामन्तरानन्दतरुमञ्जरीम् ।<br />पूर्णचन्द्र इवाक्षीणां भृशमासादयाम्यहम् ॥२५॥</div>
</div>
<div class="verse" type="shloka" id="">
<div class="versetext">प्राप्यान्तः पूर्णतां पूर्णो न शोचामि यथा पुनः ।<br />सन्तो भवन्तस्तत्त्वज्ञास्तथेहोपदिशन्तु माम् ॥२६॥</div>
</div>
<div class="verse" type="shloka" id="">
<div class="versetext">अनुत्तमानन्दपदप्रधान-<br />विश्रान्तिरिक्तं सततं महात्मन् ।<br />कदर्थयन्तीह भृशं विकल्पाः<br />श्वानो वने देहमिवाल्पजीवम् ॥२७॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे प्रयोजनकथनं नाम त्रिंशः सर्गः ॥३०॥</div>
</div>

<div class="section" type="sarga" id="31">
<div class="verse" type="shloka" id="">
<div class="versetext" type="gadya">श्रीराम उवाच ।</div>
<div class="versetext">प्रोच्चवृक्षचलत्पत्रलम्बाम्बुलवभङ्गुरे ।<br />आयुषीशानशीतांशुकलामृदुनि देहके ॥१॥</div>
</div>
<div class="verse" type="shloka" id="">
<div class="versetext">केदारविरटद्भेककण्ठत्वक्कोणभङ्गुरे ।<br />वागुरावलये जन्तोः सुहृत्सुजनसंगमे ॥२॥</div>
</div>
<div class="verse" type="shloka" id="">
<div class="versetext">वासनावातवलिते कदाशातडिति स्फुटे ।<br />मोहोग्रमिहिकामेघे घनं स्फूर्जति गर्जति ॥३॥</div>
</div>
<div class="verse" type="shloka" id="">
<div class="versetext">नृत्यत्युत्ताण्डवं चण्डे लोले लोभकलापिनि ।<br />सुविकासिनि सास्फोटे ह्यनर्थकुटजद्रुमे ॥४॥</div>
</div>
<div class="verse" type="shloka" id="">
<div class="versetext">क्रूरे कृतान्तमार्जारे सर्वभूताखुहारिणि ।<br />अश्रान्तस्यन्दसंचारे कुतोऽप्युपरिपातिनि ॥५॥</div>
</div>
<div class="verse" type="shloka" id="">
<div class="versetext">क उपायो गतिः का वा का चिन्ता कः समाश्रयः ।<br />केनेयमशुभोदर्का न भवेज्जीविताटवी ॥६॥</div>
</div>
<div class="verse" type="shloka" id="">
<div class="versetext">न तदस्ति पृथिव्यां वा दिवि देवेषु वा क्वचित् ।<br />सुधियस्तुच्छमप्येतद्यन्नयन्ति न रम्यताम् ॥७॥</div>
</div>
<div class="verse" type="shloka" id="">
<div class="versetext">अयं हि दग्धसंसारो नीरन्ध्रकलनाकुलः ।<br />कथं सुस्वादुतामेति नीरसो मूढतां विना ॥८॥</div>
</div>
<div class="verse" type="shloka" id="">
<div class="versetext">आशाप्रतिविपाकेन क्षीरस्नानेन रम्यताम् ।<br />उपैति पुष्पशुभ्रेण मधुनेव वसुंधरा ॥९॥</div>
</div>
<div class="verse" type="shloka" id="">
<div class="versetext">अपमृष्टमलोदेति क्षालनेनामृतद्युतिः ।<br />मनश्चन्द्रमसः केन तेन कामकलङ्कितात् ॥१०॥</div>
</div>
<div class="verse" type="shloka" id="">
<div class="versetext">दृष्टसंसारगतिना दृष्टादृष्टविनाशिना ।<br />केनेव व्यवहर्तव्यं संसारवनवीथिषु ॥११॥</div>
</div>
<div class="verse" type="shloka" id="">
<div class="versetext">रागद्वेषमहारोगा भोगपूगा विभूतयः ।<br />कथं जन्तुं न बाधन्ते संसारार्णवचारिणम् ॥१२॥</div>
</div>
<div class="verse" type="shloka" id="">
<div class="versetext">कथं च धीरवर्याग्नौ पततापि न दह्यते ।<br />पावके पारदेनेव रसेन रसशालिना ॥१३॥</div>
</div>
<div class="verse" type="shloka" id="">
<div class="versetext">यस्मात्किल जगत्यस्मिन्व्यवहारक्रिया विना ।<br />न स्थितिः संभवत्यब्धौ पतितस्याजला यथा ॥१४॥</div>
</div>
<div class="verse" type="shloka" id="">
<div class="versetext">रागद्वेषविनिर्मुक्ता सुखदुःखविवर्जिता ।<br />कृशानोर्दाहहीनेव शिखा नास्तीह सत्क्रिया ॥१५॥</div>
</div>
<div class="verse" type="shloka" id="">
<div class="versetext">मनोमननशालिन्याः सत्ताया भुवनत्रये ।<br />क्षयो युक्तिं विना नास्ति ब्रूत तामलमुत्तमाम् ॥१६॥</div>
</div>
<div class="verse" type="shloka" id="">
<div class="versetext">व्यवहारवतो युक्त्या दुःखं नायाति मे यया ।<br />अथवा व्यवहारस्य ब्रूत तां युक्तिमुत्तमाम् ॥१७॥</div>
</div>
<div class="verse" type="shloka" id="">
<div class="versetext">तत्कथं केन वा किं वा कृतमुत्तमचेतसा ।<br />पूर्वं येनैति विश्रामं परमं पावनं मनः ॥१८॥</div>
</div>
<div class="verse" type="shloka" id="">
<div class="versetext">यथा जानासि भगवंस्तथा मोहनिवृत्तये ।<br />ब्रूहि मे साधवो येन नूनं निर्दुःखतां गताः ॥१९॥</div>
</div>
<div class="verse" type="shloka" id="">
<div class="versetext">अथवा तादृशी युक्तिर्यदि ब्रह्मन्न विद्यते ।<br />न वक्ति मम वा कश्चिद्विद्यमानामपि स्फुटम् ॥२०॥</div>
</div>
<div class="verse" type="shloka" id="">
<div class="versetext">स्वयं चैव न चाप्नोमि तां विश्रान्तिमनुत्तमाम् ।<br />तदहं त्यक्तसर्वेहो निरहंकारतां गतः ॥२१॥</div>
</div>
<div class="verse" type="shloka" id="">
<div class="versetext">न भोक्ष्ये न पिबाम्यम्बु नाहं परिदधेऽम्बरम् ।<br />करोमि नाहं व्यापारं स्नानदानाशनादिकम् ॥२०॥</div>
</div>
<div class="verse" type="shloka" id="">
<div class="versetext">न च तिष्ठामि कार्येषु संपत्स्वापद्दशासु च ।<br />न किंचिदपि वाञ्छामि देहत्यागादृते मुने ॥२३॥</div>
</div>
<div class="verse" type="shloka" id="">
<div class="versetext">केवलं विगताशङ्को निर्ममो गतमत्सरः ।<br />मौन एवेह तिष्ठामि लिपिकर्मस्विवार्पितः ॥२४॥</div>
</div>
<div class="verse" type="shloka" id="">
<div class="versetext">अथ क्रमेण संत्यज्य प्रश्वासोच्छ्वाससंविदः ।<br />संनिवेशं त्यजामीममनर्थं देहनामकम् ॥२५॥</div>
</div>
<div class="verse" type="shloka" id="">
<div class="versetext">नाहमस्य न मे नान्यः शाम्याम्यस्नेहदीपवत् ।<br />सर्वमेव परित्यज्य त्यजामीदं कलेवरम् ॥२६॥</div>
</div>
<div class="verse" type="shloka" id="">
<div class="versetext" type="gadya">श्रीवाल्मीकिरुवाच ।</div>
<div class="versetext">इत्युक्तवानमलशीतकराभिरामो<br />रामो महत्तरविचारविकासिचेताः ।<br />तूष्णीं बभूव पुरतो महतां घनानां<br />केकारवं श्रमवशादिव नीलकण्ठः ॥२७॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे राघवप्रश्रो नामैकत्रिंशः सर्गः ॥३१॥</div>
</div>

<div class="section" type="sarga" id="32">
<div class="verse" type="shloka" id="">
<div class="versetext" type="gadya">श्रीवाल्मीकिरुवाच ।</div>
<div class="versetext">वदत्येवं मनोमोहविनिवृत्तिकरं वचः ।<br />रामे राजीवपत्राक्षे तस्मिन्राजकुमारके ॥१॥</div>
</div>
<div class="verse" type="shloka" id="">
<div class="versetext">सर्वे बभूवुस्तत्रस्था विस्मयोत्फुल्ललोचनाः ।<br />भिन्नाम्बरा देहरुहैर्गिरः श्रोतुमिवोद्धुरैः ॥२॥</div>
</div>
<div class="verse" type="shloka" id="">
<div class="versetext">विरागवासनापास्तसमस्तभववासनाः ।<br />मुहूर्तममृताम्भोधिवीचीविलुलिता इव ॥३॥</div>
</div>
<div class="verse" type="shloka" id="">
<div class="versetext">ता गिरो रामभद्रस्य तस्य चित्रार्पितैरिव ।<br />संश्रुताः श्रृणुकैरन्तरानन्दपदपीवरैः ॥४॥</div>
</div>
<div class="verse" type="shloka" id="">
<div class="versetext">वसिष्ठविश्वामित्राद्यैर्मुनिभिः संसदि स्थितैः ।<br />जयन्तधृष्टिप्रमुखैर्मन्त्रिभिर्मन्त्रकोविदैः ॥५॥</div>
</div>
<div class="verse" type="shloka" id="">
<div class="versetext">नृपैर्दशरथप्रख्यैः पौरैः पारशवादिभिः ।<br />सामन्तै राजपुत्रैश्च ब्राह्मणैर्ब्रह्मवादिभिः ॥६॥</div>
</div>
<div class="verse" type="shloka" id="">
<div class="versetext">तथा भृत्यैऽरमात्यैश्च पञ्जरस्थैश्च पक्षिभिः ।<br />क्रीडामृगैर्गतस्पन्दैस्तुरंगैस्त्यक्तचर्वणैः ॥७॥</div>
</div>
<div class="verse" type="shloka" id="">
<div class="versetext">कौसल्याप्रमुखैश्चैव निजवातायनस्थितैः ।<br />संशान्तभूषणारावैरस्पन्दैर्वनितागणैः ॥८॥</div>
</div>
<div class="verse" type="shloka" id="">
<div class="versetext">उद्यानवल्लीनिलयैर्विटङ्कनिलयैरपि ।<br />अक्षुब्धपक्षततिभिर्विहङ्गैर्विरतारवैः ॥९॥</div>
</div>
<div class="verse" type="shloka" id="">
<div class="versetext">सिद्धैर्नभश्चरैश्चैव तथा गन्धर्वकिन्नरैः ।<br />नारदव्यासपुलहप्रमुखैर्मुनिपुङ्गवैः ॥१०॥</div>
</div>
<div class="verse" type="shloka" id="">
<div class="versetext">अन्यैश्च देवदेवेशविद्याधरमहोरगैः ।<br />रामस्य ता विचित्रार्था महोदारा गिरः श्रुताः ॥११॥</div>
</div>
<div class="verse" type="shloka" id="">
<div class="versetext">अथ तूष्णीं स्थितवति रामे राजीवलोचने ।<br />तस्मिन्रघुकुलाकाशशशाङ्के शशिसुन्दरे ॥१२॥</div>
</div>
<div class="verse" type="shloka" id="">
<div class="versetext">साधुवादगिरा सार्धं सिद्धसार्थसमीरिता ।<br />वितानकसमा व्योम्नः पौष्पी वृष्टिः पपात ह ॥१३॥</div>
</div>
<div class="verse" type="shloka" id="">
<div class="versetext">मन्दारकोशविश्रान्तभ्रमरद्वन्द्वनादिनी ।<br />मधुरामोदसौन्दर्यमुदितोन्मदमानवा ॥१४॥</div>
</div>
<div class="verse" type="shloka" id="">
<div class="versetext">व्योमवातविनुन्नेव तारकाणां परम्परा ।<br />पतितेव धरापीठे स्वर्गस्त्रीहसितच्छटा ॥१५॥</div>
</div>
<div class="verse" type="shloka" id="">
<div class="versetext">वृष्यमूककचन्मेघलवावलिरिव च्युता ।<br />हैयंगवीनपिण्डानामीरितेव परम्परा ॥१६॥</div>
</div>
<div class="verse" type="shloka" id="">
<div class="versetext">हिमवृष्टिरिवोदारा मुक्ताहारचयोपमा ।<br />ऐन्दवी रश्मिमालेव क्षीरोर्मीणामिवाततिः ॥१७॥</div>
</div>
<div class="verse" type="shloka" id="">
<div class="versetext">किञ्जल्काम्भोजवलिता भ्रमद्भृङ्गकदम्बका ।<br />सीत्कारगायदामोदिमधुरानिललोलिता ॥१८॥</div>
</div>
<div class="verse" type="shloka" id="">
<div class="versetext">प्रभ्रमत्केतकीव्यूहा प्रस्फुरत्कैरवोत्करा ।<br />प्रपतत्कुन्दवलया चलत्कुवलयालया ॥१९॥</div>
</div>
<div class="verse" type="shloka" id="">
<div class="versetext">आपूरिताङ्गणरसा गृहाच्छादनचत्वरा ।<br />उद्ग्रीवपुरवास्तव्यनरनारीविलोकिता ॥२०॥</div>
</div>
<div class="verse" type="shloka" id="">
<div class="versetext">निरभ्रोत्पलसंकाशव्योमवृष्टिरनाकुला ।<br />अदृष्टपूर्वा सर्वस्य जनस्य जनितस्मया ॥२१॥</div>
</div>
<div class="verse" type="shloka" id="">
<div class="versetext">अदृश्याम्बरसिद्धौघकरोत्करसमीरिता ।<br />सा मुहूर्तचतुर्भागं पुष्पवृष्टिः पपात ह ॥२२॥</div>
</div>
<div class="verse" type="shloka" id="">
<div class="versetext">आपूरितसभालोके शान्ते कुसुमवर्षणे ।<br />इमं सिद्धगणालापं शुश्रुवुस्ते सभागताः ॥२३॥</div>
</div>
<div class="verse" type="shloka" id="">
<div class="versetext">आकल्पं सिद्धसेनासु भ्रमद्भिरभितोदिवम् ।<br />अपूर्वमिदमस्माभिः श्रुतं श्रुतिरसायनम् ॥२४॥</div>
</div>
<div class="verse" type="shloka" id="">
<div class="versetext">यदनेन किलोदारमुक्तं रघुकुलेन्दुना ।<br />वीतरागतया तद्धि वाक्पतेरप्यगोचरम् ॥२५॥</div>
</div>
<div class="verse" type="shloka" id="">
<div class="versetext">अहो बत महत्पुण्यमद्यास्माभिरिदं श्रुतम् ।<br />वचो राममुखोद्भूतं महाह्लादकरं धियः ॥२६॥</div>
</div>
<div class="verse" type="shloka" id="">
<div class="versetext">उपशमामृतसुन्दरमादरा<br />दधिगतोत्तमतापदमेष यत् ।<br />कथितवानुचितं रघुनन्दनः<br />सपदि तेन वयं प्रतिबोधिताः ॥२७॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे नभश्चरसाधुवादो नाम द्वात्रिंशः सर्गः ॥३२॥</div>
</div>

<div class="section" type="sarga" id="33">
<div class="verse" type="shloka" id="">
<div class="versetext" type="gadya">सिद्धा ऊचुः ।</div>
<div class="versetext">पावनस्यास्य वचसः प्रोक्तस्य रघुकेतुना ।<br />निर्णयं श्रोतुमुचितं वक्ष्यमाणं महर्षिभिः ॥१॥</div>
</div>
<div class="verse" type="shloka" id="">
<div class="versetext">नारदव्यासपुलहप्रमुखा मुनिपुङ्गवाः ।<br />आगच्छताश्वविघ्नेन सर्व एव महर्षयः ॥२॥</div>
</div>
<div class="verse" type="shloka" id="">
<div class="versetext">पतामः परितः पुण्यामेतां दाशरथीं सभाम् ।<br />नीरन्ध्रां कनकोद्योतां पद्मिनीमिव षट्पदाः ॥३॥</div>
</div>
<div class="verse" type="shloka" id="">
<div class="versetext" type="gadya">श्रीवाल्मीकिरुवाच ।</div>
<div class="versetext">इत्युक्ता सा समस्तैव व्योमवासनिवासिनी ।<br />तां पपात सभां तत्र दिव्या मुनिपरम्परा ॥४॥</div>
</div>
<div class="verse" type="shloka" id="">
<div class="versetext">अग्रस्थितमनुत्सृष्टरणद्वीणं मुनीश्वरम् ।<br />पयः पीनघनश्यामं व्यासमेव किलान्तरा ॥५॥</div>
</div>
<div class="verse" type="shloka" id="">
<div class="versetext">भृग्वंगिरःपुलस्त्यादिमुनिनायकमण्डिता ।<br />च्यवनोद्दालकोशीरशरलोमादिमालिता ॥६॥</div>
</div>
<div class="verse" type="shloka" id="">
<div class="versetext">परस्परपरामर्शदुःसंस्थानमृगाजिना ।<br />लोलाक्षमालावलया सुकमण्डलुधारिणी ॥७॥</div>
</div>
<div class="verse" type="shloka" id="">
<div class="versetext">तारावलिरिव व्योम्नि तेजःप्रसरपाटला ।<br />सूर्यावलिरिवान्योन्यं भासिताननमण्डना ॥८॥</div>
</div>
<div class="verse" type="shloka" id="">
<div class="versetext">रत्नावलिरिवान्योन्यं नानावर्णकृतांगिका ।<br />मुक्तावलिरिवान्योन्यं कृतशोभातिशायिनी ॥९॥</div>
</div>
<div class="verse" type="shloka" id="">
<div class="versetext">कौमुदीवृष्टिरन्येव द्वितीयेवार्कमण्डली ।<br />संभृतेवातिकालेन पूर्णचन्द्रपरम्परा ॥१०॥</div>
</div>
<div class="verse" type="shloka" id="">
<div class="versetext">ताराजाल इवाम्भोदो व्यासो यत्र विराजते ।<br />तारौघ इव शीतांशुर्नारदोऽत्र विराजते ॥११॥</div>
</div>
<div class="verse" type="shloka" id="">
<div class="versetext">देवेष्विव सुराधीशः पुलस्त्योऽत्र विराजते ।<br />आदित्य इव देवानामंगिरास्तु विराजते ॥१२॥</div>
</div>
<div class="verse" type="shloka" id="">
<div class="versetext">अथास्यां सिद्धसेनायां पतन्त्यां नभसो रसाम् ।<br />उत्तस्थौ मुनिसंपूर्णा तदा दाशरथी सभा ॥१३॥</div>
</div>
<div class="verse" type="shloka" id="">
<div class="versetext">मिश्रीभूता विरेजुस्ते नभश्चरमहीचराः ।<br />परस्परवृतांगाभा भासयन्तो दिशो दश ॥१४॥</div>
</div>
<div class="verse" type="shloka" id="">
<div class="versetext">वेणुदण्डावृतकरा लीलाकमलधारिणः ।<br />दूर्वांकुराक्रान्तशिखाः सचूडामणिमूर्धजाः ॥१५॥</div>
</div>
<div class="verse" type="shloka" id="">
<div class="versetext">जटाजूटैश्च कपिला मौलिमालितमस्तकाः ।<br />प्रकोष्ठगाक्षवलया मल्लिकावलयान्विताः ॥१६॥</div>
</div>
<div class="verse" type="shloka" id="">
<div class="versetext">चीरवल्कलसंवीताः स्रक्कौशेयावगुण्ठिताः ।<br />विलोलमेखलापाशाश्चलन्मुक्ताकलापिनः ॥१७॥</div>
</div>
<div class="verse" type="shloka" id="">
<div class="versetext">वसिष्ठविश्वामित्रौ तान्पूजयामासतुः क्रमात् ।<br />अर्घ्यैः पाद्यौर्वचोभिश्च सर्वानेव नभश्चरान् ॥१८॥</div>
</div>
<div class="verse" type="shloka" id="">
<div class="versetext">वसिष्ठविश्वामित्रौ ते पूजयामासुरादरात् ।<br />अर्घ्यैः पाद्यैर्वचोभिश्च नभश्चरमहागणाः ॥१९॥</div>
</div>
<div class="verse" type="shloka" id="">
<div class="versetext">सर्वादरेण सिद्धौघं पूजयामास भूपतिः ।<br />सिद्धौघो भूपतिं चैव कुशलप्रश्नवार्तया ॥२०॥</div>
</div>
<div class="verse" type="shloka" id="">
<div class="versetext">तैस्तैः प्रणयसंरम्भैरन्योन्यं प्राप्तसत्क्रियाः ।<br />उपाविशन्विष्टरेषु नभश्चरमहीचराः ॥२१॥</div>
</div>
<div class="verse" type="shloka" id="">
<div class="versetext">वचोभिः पुष्पवर्षेण साधुवादेन चाभितः ।<br />रामं ते पूजयामासुः पुरः प्रणतमास्थितम् ॥२२॥</div>
</div>
<div class="verse" type="shloka" id="">
<div class="versetext">आसांचक्रे च तत्रासौ राज्यलक्ष्मीविराजितः ।<br />विश्वामित्रो वसिष्ठश्च वामदेवोऽथ मन्त्रिणः ॥२३॥</div>
</div>
<div class="verse" type="shloka" id="">
<div class="versetext">नारदो देवपुत्रश्च व्यासश्च मुनिपुंगवः ।<br />मरीचिरथ दुर्वासा मुनिरांगिरसस्तथा ॥२४॥</div>
</div>
<div class="verse" type="shloka" id="">
<div class="versetext">क्रतुः पुलस्त्यः पुलहः शरलोमा मुनीश्वरः ।<br />वात्स्यायनो भरद्वाजो वाल्मीकिर्मुनिपुंगवः ॥२५॥</div>
</div>
<div class="verse" type="shloka" id="">
<div class="versetext">उद्दालक ऋचीकश्च शर्यातिश्च्यवनस्तथा ॥२६॥</div>
</div>
<div class="verse" type="shloka" id="">
<div class="versetext">एते चान्ये च बहवो वेदवेदांगपारगाः ।<br />ज्ञातज्ञेया महात्मान आस्थितास्तत्र नायकाः ॥२७॥</div>
</div>
<div class="verse" type="shloka" id="">
<div class="versetext">वसिष्ठविश्वामित्राभ्यां सह ते नारदादयः ।<br />इदमूचुरनूचाना राममानमिताननम् ॥२८॥</div>
</div>
<div class="verse" type="shloka" id="">
<div class="versetext">अहो बत कुमारेण कल्याणगुणशालिनी ।<br />वागुक्ता परमोदारा वैराग्यरसगर्भिणी ॥२९॥</div>
</div>
<div class="verse" type="shloka" id="">
<div class="versetext">परिनिष्ठितवक्तव्यं सबोधमुचितं स्फुटम् ।<br />उदारं प्रियमार्यार्हमविह्नलमपि स्फुटम् ॥३०॥</div>
</div>
<div class="verse" type="shloka" id="">
<div class="versetext">अभिव्यक्तपदं स्पष्टमिष्टं स्पष्टं च तुष्टिमत् ।<br />करोति राघवप्रोक्तं वचः कस्य न विस्मयम् ॥३१॥</div>
</div>
<div class="verse" type="shloka" id="">
<div class="versetext">शतादेकतमस्यैव सर्वोदारचमत्कृतिः ।<br />ईप्सितार्थार्पणैकान्तदक्षा भवति भारती ॥३२॥</div>
</div>
<div class="verse" type="shloka" id="">
<div class="versetext">कुमार त्वां विना कस्य विवेकफलशालिनी ।<br />परं विकासमायाति प्रज्ञाशरलतातता ॥३३॥</div>
</div>
<div class="verse" type="shloka" id="">
<div class="versetext">प्रज्ञादीपशिखा यस्य रामस्येव हृदि स्थिता ।<br />प्रज्वलत्यसमालोककारिणी स पुमान्स्मृतः ॥३४॥</div>
</div>
<div class="verse" type="shloka" id="">
<div class="versetext">रक्तमांसास्थियन्त्राणि बहून्यतितराणि च ।<br />पदार्थानभिकर्षन्ति नास्ति तेषु सचेतनः ॥३५॥</div>
</div>
<div class="verse" type="shloka" id="">
<div class="versetext">जन्ममृत्युजरादुःखमनुयान्ति पुनःपुनः ।<br />विमृशन्ति न संसारं पशवः परिमोहिताः ॥३६॥</div>
</div>
<div class="verse" type="shloka" id="">
<div class="versetext">कथंचित्क्वचिदेवैको दृश्यते विमलाशयः ।<br />पूर्वापरविचारार्हो यथायमरिमर्दनः ॥३७॥</div>
</div>
<div class="verse" type="shloka" id="">
<div class="versetext">अनुत्तमचमत्कारफलाः सुभगमूर्तयः ।<br />भव्या हि विरला लोके सहकारद्रुमा इव ॥३८॥</div>
</div>
<div class="verse" type="shloka" id="">
<div class="versetext">सम्यग्दृष्टजगद्यात्रा स्वविवेकचमत्कृतिः ।<br />अस्मिन्मान्यमतावन्तरियमद्येव दृश्यते ॥३९॥</div>
</div>
<div class="verse" type="shloka" id="">
<div class="versetext">सुभगाः सुलभारोहाः फलपल्लवशालिनः ।<br />जायन्ते तरवो देशे न तु चन्दनपादपाः ॥४०॥</div>
</div>
<div class="verse" type="shloka" id="">
<div class="versetext">वृक्षाः प्रतिवनं सन्ति नित्यं सफलपल्लवाः ।<br />नत्वपूर्वचमत्कारो लवङ्गः सुलभः सदा ॥४१॥</div>
</div>
<div class="verse" type="shloka" id="">
<div class="versetext">ज्योत्स्नेव शीता शशिनः सुतरोरिव मञ्जरी ।<br />पुष्पादामोदलेखेव दृष्टा रामाच्चमत्कृतिः ॥४२॥</div>
</div>
<div class="verse" type="shloka" id="">
<div class="versetext">अस्मिन्नुद्दामदौरात्म्यदैवनिर्माणनिर्मिते ।<br />द्विजेन्द्रा दग्धसंसारे सारो ह्यत्यन्तदुर्लभः ॥४३॥</div>
</div>
<div class="verse" type="shloka" id="">
<div class="versetext">यतन्ते सारसंप्राप्तौ ये यशोनिधयो धियः ।<br />धन्या धुरि सतां गण्यास्त एव पुरुषोत्तमाः ॥४४॥</div>
</div>
<div class="verse" type="shloka" id="">
<div class="versetext">न रामेण समोऽस्तीह दृष्टो लोकेषु कश्चन ।<br />विवेकवानुदारात्मा न भावी चेति नो मतिः ॥४५॥</div>
</div>
<div class="verse" type="shloka" id="">
<div class="versetext">सकललोकचमत्कृतिकारिणो-<br />ऽप्यभिमतं यदि राघवचेतसः ।<br />फलति नो तदिमे वयमेव हि<br />स्फुटतरं मुनयो हतबुद्धयः ॥४६॥</div>
</div>
<div class="authorline">इत्यार्षे श्रीवासिष्ठमहारामायणे वाल्मीकीये वैराग्यप्रकरणे नभश्चरमहीचरसंमेलनं नाम त्रयस्त्रिंशः सर्गः ॥३३॥</div>
